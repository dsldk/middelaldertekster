<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Chronicon</title>
                <author>Radulphus Niger</author>
                <editor>Tue Søvsø</editor>
            </titleStmt>
            <publicationStmt>
                <publisher>Det Danske Sprog- og Litteraturselskab</publisher>
                <pubPlace>København</pubPlace>
                <date>2015-01-01</date>
                <availability status="restricted">
                    <ab>Tekst copyright 2015 DSL</ab>
                </availability>
                <availability status="restricted">
                    <ab>Digital faksimile copyright 2015 Danish Royal Library</ab>
                </availability>
            </publicationStmt>
            <sourceDesc>
                <bibl>ed. Robert Anstruther</bibl>
                <!--<listWit>
              <witness>
                <msDesc>
                  <msIdentifier>
                    <settlement>empty</settlement>
                    <repository>empty</repository>
                    <idno>empty</idno>
                    <msName>empty</msName>
                  </msIdentifier>
                </msDesc>
              </witness>
            </listWit>-->
            </sourceDesc>
        </fileDesc>
        <profileDesc>
            <creation>
                <date when="1200">ca. 1200 </date>
            </creation>
            <langUsage>
                <language ident="la"/>
            </langUsage>
            <textClass>
                <keywords>
                    <term>historie</term>
                </keywords>
            </textClass>
        </profileDesc>
    </teiHeader>
    <text>
        <body>
            <head type="orig"> RADULFI NIGRI </head>
            <head type="orig">CHRONICON AB INITIO MUNDI AD A.D. 1199.</head>
            <head type="orig">RADULFUS NIGER HUJUS CHRONICÆ AUCTOR.</head>
            <div>
                <head type="add">Verdens skabelse</head>
                <p><!--[1]-->In principio creavit Deus cœlum et terram, et in operibus sex dierum
                    complevit ornatus eorum; et die sexto creavit hominem, et formavit eum: masculum
                    et fœminam creavit eos, Adam et Evam, et conjunxit matrimonio instituto in
                    paradiso. Originalis vero peccati culpa, ejecti de paradiso Adam et Eva, habito
                    demum carnali commercio, genuerunt Caim et Abel.</p>
                <p><!--[1b]-->Fuit autem Abel pastor ovium, et Caim agricola. Quum autem offerrent
                    Deo munera de primitiis suis; quia respiceret Dominus ad munera Abel, invidit
                    Caim, et occidit Abel fratrem suum. Profugus igitur Caim a facie Domini, de
                    uxore sua genuit Enoc, qui primus civitatem ædificavit, et vocavit eam Enoc. Et
                    Enoc genuit Irath, et Irath Manuel, et ille Matussael; qui genuit Lamech. Ille
                    dicitur cæcus factus, quumduceretur a puero venatum, occidisse Caim latitantem
                    inter frutecta, ad motum foliorum directa sagitta ejus.</p>
            </div>
            <div>
                <head type="add">Kain til Noah</head>
                <p><!--[2]-->Avo agnito, occidit et puerum ducem suum, quum occidisset Caim ejus
                    directione contra Dei mandatum. Veruntamen hæc traditio est Judæorum, nulla
                    canonicarum scripturarum fulta primordiis; et videtur mirum si tot nepotum
                    temporibus vixit Caim, usque ad hunc Lamech. Hic enim bigamiam introduxit, et de
                    Adda genuit Sabuael qui fuit pater habitantium in tentoriis, et pastor ovium; et
                    Jubal, qui fuit pater canentium cithara et organo. De Sella genuit Tubalcaim,
                    qui fuit malleator et faber, in cuncta opera æris et ferrii et Noemmam sororem
                    ejus.</p>
                <p><!--[2b]-->Hæc generatio Caim profluxit usque ad diluvium; in quo propter
                    iniquitates suas tota periit. lnterempto igitur Abel, et fugato Caim a facie
                    Domini, posuit Dominus semen aliud pro Abel. Cognovit enim Adam uxorem suam
                    Evam, et genuit Seth; de quo natus est Enos, qui cœpit invocare nomen Domini, et
                    genuit Chunan, qui genuit Mahalehel, a quo ortus est Jareth, qui genuit Enoc.
                    Iste justus fuit, et a Domino translatus esse dicitur in paradisum. Unde
                    venturus esse præconatur, novissimis diebus, cura Helya, ad confligendum cum
                    Antichristo.</p>
                <p><!--[2c]-->Enoc autem genuit Metussalem qui genuit Lamech, de quo ortus est Noeh,
                    qui fuit vir justus in generationibus suis, et genuit tres filios, Sem, Cham, et
                    Japheth. Quum autem cœpissent homines multiplicari super terram, et cogitatio
                    eorum intenta esset ad malum omni tempore, pœnituit Dominus quod hominem
                    fecisset, et statuit eum delere.</p>
                <p><!--[2d]-->Quia vero invenit Noe gratiam coram eo, præcepit ei ut archam faceret,
                    et materiam et modum et causam ei determinavit: materiam de lignis levigatis et
                    bitumine; modum secundum dimensiones certas et mansiones; causam, ut in ea
                    salvaret semen hominum et animantium super terram, ne diluvio periret.
                    Introduxit igitur in eum se et uxorem suam et filios suos, et eorum uxores; et
                    ex omnibus animantibus mundis septena et septena, et de immundis bina et bina,
                    masculum et feminam.</p>
            </div>
            <div>
                <head type="add">Syndfloden</head>
                <p><!--[3]-->Facto igitur diluvio, anno DC vitæ Noe, et demum finito mense VII,
                    vicesima septima die mensis, quievit archa super montes Armeniæ. Et aperta
                    fenestra, emisit corvum XLo die. Qui quum forte non rediisset, emisit et
                    columbam. Quæ quum non invenisset ubi requiesceret, rediit ad archam. Expectatis
                    igitur VII diebus, emisit iterum columbam, quæ et rediit ad vesperam, portans
                    ramum olivæ in ore suo. Exivit igitur Noe de archa, et ædificato altari, obtulit
                    holocaustam Domino. Qui placatus pepigit fœdus cum illo, posita iri in cœlo, ne
                    ultra pereat homo diluvio.</p>
                <p><!--[3b]-->Cœpit ergo Noe vir agricola esse, et plantavit vineam; et inebriatus
                    vino, obdormivit, et nudatus est in tabernaculo suo. Videns autem Cham verecunda
                    patris sui, nunciavit fratribus suis. Qui, sumentes pallium, retro cedentes,
                    aversis vultibus, operuerunt patrem suum. Evigilans igitur Noe, et edoctus quod
                    fecisset Cham, maledixit Canaan filium ejus, et subjecit servituti fratrum ejus,
                    et benedixit Sem et Japhet. Et impletis 950 annis, mortuus est. Filii Japhet,
                    Gomer, Magoc, Madai, Javan, Tubal, Mosoc, Thyras; ex quibus multæ gentes
                    exierunt.</p>
                <p><!--[3c]-->Filii Cham, Chus, Mesraim, Phut, Canaan; Filius Chus est Nembroth, qui
                    cœpit esse potens in terra, venator robustus, et oppressor hominum, et fuit
                    principium regni ejus Babylon. et Arath, et Archat, et Calumpne in terra
                    Sennaar. Canaan genuit Sydonem et Etheum, Jebuseum quoque et Amorreum, et
                    Gergesseum, Evehumque et Arucheum, Asmeum vel Eineum, Aradnum quoque et
                    Samareum, et Amatheum. De his ortæ sunt gentes, quæ inhabitaverunt terram, quam
                    Deus promisit filiis postea Israel, quas et ejecit coram eis.</p>
                <p><!--[3d]-->Filii Sem, Elam, Assur, Arfaxat, et Lud, et Aram. Arfaxat vero genuit
                    Sala, et ille, Heber; a quo natus est Phalec; et in diebus ejus divisa est
                    terra. Quum ab ædificata turri Babel facta est confusio labiorum, in ultionem
                    Domini contemptus, Heber linguam pristinam patrum suorum obtinuit, et genuit Reu
                    vel Raguel, Raguel genuit Saruch, de quo ortus est Nachor, qui genuit Thare
                    patrem Nachor, et Aram, et Abram.</p>
            </div>
            <div>
                <head type="add">Abraham</head>
                <p><!--[4]-->Ab Assur vero egressi sunt Assyrii, quorum longe postea fuit rex Ninus,
                    cujus tempore ortus est Abram, et Abram, et Nachor. Quotus vero fuerit ab Assur,
                    et qua generatione, et quibus personis interpositis, nulla quæ ad nos pervenerit
                    declaratur historia. De Nino tamen dicitur, quia condidit Nineve. Historia vero
                    Genesis habet quod Assur condidit Nineve, et Rezen, inter Chale et Nineven. Quia
                    vero Assur exiit de terra Sennaar, et tum personæ tum populi nomen est, non
                    satis liquet utrum a stirpe Canaan et ab origine Sem natus fuerit;</p>
                <p><!--[4b]-->nisi forte verum sit quod stirps Nembroth ejecerit ab ea progeniem
                    Sem. Quia vero constat de Nino quod venerit ab Assur, non impeditur historia;
                    quoniam idem Assur potuit a Sem fuisse, et de terra Sennaar exivisse. Assyriorum
                    autem regnum obtinuit consequenter per tempora 36 regum, usque ad Sardonapallum,
                    per 1300 annos a Nino filio Semiramis, qui primus idolum fecit, occasione statuæ
                    Beli patris sui, quam adorari constituit. Hujus igitur Nini 43° anno natus est
                    Abraham patriarcha: a quo ritus et religio circumcisionis sumpsit exordium.</p>
                <p><!--[4c]-->Iste quum esset 75 annorum, a Chaldæis qui colerent ignem et alias
                    effigies Deorum, migrare coactus est in terram Canaan, relicta gente et patria
                    propter professionem cultus unius Dei, qui evacuaret omnem alium; quum solus et
                    unus tantum Deus adorandus est. Hujus fidei merito accepit gratiam ex
                    promissione quod in gentem magnam futurus erat; et quod in semine ejus
                    benedicerentur omnes gentes. Denique, accepit mandatum quatenus ipse cum omni
                    posteritate sua circumcideretur; non quia aliquid superfluum esset in homine,
                    quod Deus fecisset, sed ut inter alias gentes eo signo corporeo internosceretur
                    ejus posteritas.</p>
                <p><!--[4d]-->Quum igitur senior esset, genuit Isaac, et eum octavo die circumcidit.
                    Qui tamen post Hymael, filium Agar, unde prodiit origo Sarracenorum,
                    circumciderat. Demum vero Dei mandato, quum vellet eundem Isaac in monte Moria
                    immolare, ostenso sibi ariete, mutavit sacrificium; unde Isaac postea jam
                    sexagenarius, genuit Esau et Jacob patriarchas, originem Idumææ gentis, et
                    Israeliticæ.</p>
            </div>
            <div>
                <head type="add">Moses og Josva</head>
                <p><!--[5]-->Circa hos tamen dies natum est regnum Argivorum; cujus primus rex
                    Inachus fuit, cujus filia Io, quia bene populum rexit et literas docuit, dea
                    appellata est. Jacob nonagenarius genuit duodecim patriarchas; quorum unus,
                    Joseph, a fratribus suis venditus in Ægyptum. Famis tempore, sæculo sterilium
                    annorum, patrem suum cum 72 animabus venientibus ad eum benigne recepit. De hac
                    origine in brevi nata est Hebræorum multitudo. Quæ quum ob sui incrementum
                    premeretur, educta est a Moyse per mare Rubrum siccis vestigiis.</p>
                <p><!--[5b]-->In quo Pharao persequens, submersus est cum omni exercitu suo,
                    reductis maris aquis super eum. Quod accidit prope ea tempora, quum Apis, rex
                    Argivorum transvectus est navibus in Ægyptum, et postea a sepulchro suo, quod
                    Serois dicitur et in veneratione habetur, Serapis dictus est. Cujus filius Argus
                    fuit; a quo Argivi sunt appellati. Populum denique Hebræorum traduxit Moyses per
                    desertum, præeuntibus eum columna nubis per diem et columna ignis per noctem,
                    per quadraginta annos. Dux populi fuit tempore Cycropis, qui Athenas condidit;
                    quo Minerva pro dea habita fuit, id est Sapientia; quo etiam Prometheus egregius
                    doctor fuit sapientiæ;</p>
                <p><!--[5c]-->et Atlas astrologus, et Mercurius, inventor multarum artium. Tunc et
                    fuit Phaetontis fabulosum incendium et Deucalionis diluvium. Sub Curnaone, qui
                    successit Cecropi, Moysi Josue filius Nun successit. Qui traduxit populum ultra
                    Jordanem, et distribuit ei terram Canaan in hæreditatem. Hoc tempore Liber
                    dicitur ostendisse vitem hospiti suo in Græcia; et Europa rapta, genuisse Minoa
                    et Sarpedona, et Rhadamantda; et Busiris hospites suos immolare dicebatur; et
                    Latonam peperisse Apollinem, et Bacchides mulieres fuisse; et Perseum et
                    Andromedam interiisse.</p>
            </div>
            <div>
                <head type="add">Josva til David</head>
                <p><!--[6]-->Post Josue fuit populus sub his Judicibus per successionem, Othoniel,
                    Aioth, Delborah, Gideon, Abimelech, Tholah, Jair, Jepte, Abesa, Lapidot, Sanson,
                    Eli, Samuel, qui regem unxit Saulem. Post Josue octo annis servierunt Hebræi
                    alienigenis, quos Othoniel Iiberavit, et primus judicum 40 annis judicavit. Post
                    hunc servierunt 18 annis, qui junguntur annis Aioht, qui eos liberavit, et
                    judicavit 80 annis. Post Aioht 20 annis servierunt, donec a Deborah et Barac
                    liberarentur. Fuit Othoniel de tribu Judah; Aioth de tribu Ephraim, et Deborah;
                    Barac vero de tribu Neptalim. Hi 40 annis judicaverunt. Post Barac servierunt
                    annis 7; qui annis Gideonis conjunguntur; qui, liberator eorum, judicavit 40
                    annis; Abimelech, filius Gideonis, tribus annis.</p>
                <p><!--[6b]-->His temporibus Priamus regnavit post Laomedontem. Jair judicavit 22
                    annis; et post Jair servierunt 18 annis, qui adduntur temporibus posteriorum
                    judicum. Jepte 6 annis judicavit; Esebon, 7 annis; et post eum Aelon 10 annis.
                    Sed hi duo non habentur apud LXX interpretes. Post Aelon vero judicavit Labdon 8
                    annis. Et post Labdon servierunt 40 annis; qui posterioribus temporibus
                    applicantur. Sanson 20 annis judicavit. Post eum Heli sacerdos, quem Fineem
                    fuisse tradunt Hebræi, judicavit 40 vel 20 annis. Heli vero mortuo, arca Domini
                    possessa est ab alienigenis, donec urgente flagello Domini redderetur. Demum
                    vero 20 annis fuit in domo Aminadab.</p>
                <p><!--[6c]-->Circa ea tempora, prius judicante Laudon capta Troia et deleta, Æneas
                    cum 20 navibus venit in Italiam. Finito demum tempore Judicum, succedente
                    Samuele, post Heli, ab insolente populo expetito rege, unxit Samuel Saulem: et
                    conregnaverunt 40 annis. Prævaricante vero Saule in regimine, idem Samuel,
                    mandato Domini, unxit David filium Ysai, sumptum e pascuis, qui obsedit
                    Jerusalem et cepit; et ædificavit arcem Syon; Abyathar de successione Ithamar
                    summus Pontifex.</p>
                <p><!--[6d]-->Defuncto vero David, inchoante mundi quarta ætate, successit ei
                    Salomon, filius ejus sapientissimus, qui Templum ædificavit quarto anno regni
                    sui, quadragintesimo secundo anno egressionis Israel de Ægypto, adventus vero
                    Abrahæ de Syria in Canaan 1120, a tempore Diluvii 1340.</p>
            </div>
            <div>
                <head type="add">Profeterne Gad og Nathan</head>
                <p><!--[7]-->Prophetaverunt Gad et Nathan, et Asaph; et factus est summus Pontifex
                    Sadoch de successione Eleazar. Salomon vero, mulierum amore seductus, ad
                    idololatriam, postremo resipuit. Regnavit autem 40 annis. Successit autem Roboam
                    filius ejus, qui, scisso regno propter peccatum patris, rebellante etiam
                    Jeroboam servo ejus, regnavit super duas tribus, 17 annis: Jeroboam vero super
                    10 quæ dictæ sunt Israel, regnavit 12 annis, constituens caput regni sui
                    Samariam. Convertit porro Israel ad idololatriam, ne redirent ad Templum in
                    Hierusalem, constituens eis fraudulenter unum vitulum apud Bethel et alterum in
                    Dan adorandos.</p>
                <p><!--[7b]-->Quia vero hæreditas Domini fuit totus Israel, in utroque populo
                    fuerunt prophetæ; per quos tam populum Judam quam populum Israel corripuit.
                    Prophetaverunt enim his diebus Ahia, Semeias, et vir Dei missus de Juda
                    corripere Jeroboam, scilicet Jeü, et Johel, et Azarias, qui et Abdo, et Ananias.
                    Post Roboam quartus Abra tribus annis; post Abram quintus, Asa quadraginta et
                    uno annis. Hic Asa conduxit Benadab contra Israel, et percussit terram Neptalim,
                    et dissipavit ædificationem Basa in Ramoth Galaad.</p>
                <p><!--[7c]-->Post Jeroboam in Samaria secundus, Nadab filius ejus regnavit duobus
                    annis; sed post eum tertius, Baasa, 24 annis, qui delevit omnem domum Jeroboam.
                    Ei vero successit Elah, filius ejus, quartus, et regnavit duobus annis, quem
                    occidit Cambri, et delevit domum Baasha, et regnavit 7 diebus. Post eum vero
                    Ambri sextus regnavit 12 annis, et post eum septimus, Achab impius, qui duxit
                    Jezabel uxorem, quæ prophetas occidit et dispersit. Ejus tempore Helyas propheta
                    cœlum clausit, et sacerdotes et prophetas Baal occidit.</p>
                <p><!--[7d]-->Post Asa super Judam regnavit Josaphat 25 annis; super Israel Achab,
                    22 annis. Prophetæ fuerunt Abras, Jeü, Osias, Micheas; pseudoprophetæ, Sezechias
                    et Eliezer. Super Israel octavus, Ochozias annis duobus; super Judam, Joram,
                    annis octo. Quo regnante, recessit Edom a Juda, et constituit sibi regem. Super
                    Israel Joram, frater Ochoziæ, nonus regnavit 12 annis.</p>
            </div>
            <div>
                <head type="add">Elias</head>
                <p><!--[8]-->Prophetabant Helias, et Helisæus. Sexto vero utriusque Joram rapitur
                    Elias. Super Judam nonus, Ochozias, uno anno. Post quem Athaliah, mater ejus, 7
                    annis. Eo tempore Jonadab, filius Rechab, clarus erat. Super Israel decimus,
                    Jeü, annis 28. Joiada summus pontifex fuit. Qui solus post Moysem vixit 130
                    annis. Super Judam decimus Joash annis 40. Septimo Joash et undecimo Jeü
                    occiditur Azarias propheta. Super Israel Joachab et Joath, undecimus, 17 annis.
                    Nono anno ejus, et 33° Jehu moritur Ehelysæus.</p>
                <p><!--[8b]-->Duodecimo ejus anno et 36° Jeü, occiditur Zacharias, filius Barachiæ,
                    inter Templum et altare, a rege Joas. Super Judam undecimus Amasias, annis 29.
                    Super Israel duodecimus, Jeroboam, annis 41. Super Judam duodecimus, Azarias,
                    qui et Ozias dicitur, 52 annis. Prophetabant Ozee, Ysaias, Amos, Jonas. Super
                    Israel tertius decimus, Manahen, annis 10. Super Israel 14mus Saceras 3 annis.
                    Super Israel 15mus Phacee, 20 annis. Super Judam 13mus Joathan, 16 annis. Quo
                    tempore Remus et Romulus fuerunt. Undecimo anno, ejus, prophetaverunt Osee,
                    Johel, Ysaias, Obeth.</p>
                <p><!--[8c]-->Super Judam quartus decimus, Achaz, annis 16, qui filium suum trajecit
                    per ignem in valle Gehennon. Eo tempore Roma condita est. Ysaias vidit onus
                    Babylonis. Theglaphasar ornamenta Templi diripuit. Super Israel sextus decimus,
                    Osee 9 annis regnavit. Cujus tempore decem tribus captivatæ sunt a Salmanazor
                    rege; inter quos fuit Thobias. Super Judam quintus decimus, Ezechias, qui
                    serpentem æneum contrivit, regnavit 29 annis. Qui et post tertium annum,
                    secundum verbum Isaiæ, signo accepto de regressu solis et sanatione ulceris sui,
                    mirabiliter liberatus est a Sennacherib.</p>
                <p><!--[8d]-->Super Judam sextus decimus, Manasses, 55 annis, qui implevit Jerusalem
                    sanguine usque ad os, et serra lignea secuit Ysaiam per medium. Sed tandem
                    conversus et pœnitens, optimus factus est. Super Judam septimus decimus, Amon,
                    annis 12, vel 2 secundum Hebræos. Summus Pontifex Helchias. Super Judam decimus
                    octavus, Josias justus 32 annis, qui et incomparabile Phase fecit, et
                    idololatriam destruxit. Quem Pharaoh Necaoh occidit in campoMageddon, et Adremon
                    planxit, et Jeremias, lamentatione facta sub quadruplici alphabeto.</p>
            </div>
            <div>
                <head type="add">Zefanias, Jeremias</head>
                <p><!--[9]-->Prophetaverunt Sophonias, Jeremias, et Olda mulier. Super Judam nonus
                    decimus, Joachath, per tres menses, quem transtulit Pharao in Ægyptum,
                    substituens fratrem suum Eliachim, qui et Joachim. Qui regnavit 11 annis. Quem
                    Nabugodonosor tributarium fecit. In Babylonia clari fuerunt Daniel et socii
                    ejus. Super Judam Joachim, filius Jechoniæ, vicesimus, qui post tres menses
                    captus, ductus est in Babylonem.</p>
                <p><!--[9b]-->Post eum vicesimus primus a Salamone, Sedechias regnavit 11 annis. Qui
                    obsessus, rupto muro fugiens, interceptus in campis Jericontinis, judicatus est
                    in Riblatha. Unde, occisis filiis ejus coram eo, ipse, privatus luminibus,
                    traductus est in Babylonem. Hæc ita de regibus Judah et Israel, secundum unum
                    historiographum, intercalari vicissitudine posuimus. Quia vero regum series
                    secundum successionum ordinem utrinque continuata, liquet evidentius, secundum
                    alium historiographum ordines eorum dividimus.</p>
                <p><!--[9c]-->Venit enim origo divisionis a Salomone, cui super Judam successit
                    Roboam, filius ejus, contra quem rebellavit Jeroboam servus ejus, et decem
                    tribus abstulit ei, justo Dei judicio propter peccata Salomonis, qui quum
                    Templum ædificasset, et in omnibus, quæcunque volebat, prospere egisset,
                    conversus est ad idololatriam, mulierum alienigenarum victus illecebris. Diviso
                    igitur regno, duæ tribus et dimidia remanserunt Roboam; reliquæ adhæserunt
                    Jeroboam. Qui caput regni sui constituens Samariam, convertit eos ad
                    idololatriam, ne redirent ad Templum in Jerusalem. Quum vero hæreditas Domini
                    Israel est, in utroque populo prophetæ fuerunt, qui tam populum Juda quam
                    populum Israel per ipsos corripuerunt.</p>
                <p><!--[9d]-->Post Jeroboam igitur regnavit in Samaria filius ejus Nabath; et post
                    eum Baasha, qui destruxit domum Jeroboam. Huic successit Ela filius ejus, quem
                    Zamri occidit, et domum Baasha delevit. Post Zamri regnavit Amri, et post eum
                    Aab vel Achab. Sub quo Helias propheta cœlum clausit, et sacerdotes Baal
                    occidit. Huic successit Ochozias filius ejus, et ei frater ejus Joram.</p>
            </div>
            <div>
                <head type="add">Kong Jehus efterfølgere</head>
                <p><!--[10]-->Eum vero occidit Jeü, quem unxit discipulus Helysei, secundum
                    prophetiam Helyæ. Post Jehu regnavit Joachoz filius ejus, et post eum Joas; sub
                    quo defunctus est Helyseus, et sepultus in Samaria. Qui fecit multa in Israel.
                    Post Joas regnavit Jeroboam, sub quo Jonas prophetavit. Huic vero successit
                    Zacharias, quem interfecit Sellum servus ejus. Et post Sellum regnavit Manahem,
                    et post eum Phaceias filius ejus. Et post eum Sacee, filius Romeliæ. Sub quo
                    prophetavit Nahum propheta. Et huic successit Ozias, quem captivavit rex
                    Salmanazar, transferens Israel ad Assyrios, in urbes Medorum juxta flumen
                    Gozan.</p>
                <p><!--[10b]-->Tempore Roboam regis Judæ, Sesach, rex Agypti, ascendens in
                    Jerusalem, templum spoliavit. Post Roboam regnavit Abiah, et post Abiam Asaph,
                    qui conduxit Benhadad regem Syriæ contra Israel, et percussit terram Naptalim.
                    Eo tempore prophetaverunt Achias, Jeü, Amos, Johel, Zacharias. Præcedenti quippe
                    tempore David, prophetaverant in Judæa Gad, Nathan, et Asaph. In Samaria vero,
                    quæ nunc Sebaste appellatur, apud decem tribus, prophetaverunt Helyas et
                    Helysæus, Abdias, Zacharias, et Micheas.</p>
                <p><!--[10c]--> Helias vero raptus est, et Helysæus mortuus, et mortuum suscitavit.
                    Post Asa regem Juda regnavit Josaphat, et post Josaphat Joram. quo regnante
                    recessit Edom, ne esset sub Juda. Post Joram autem regnavit Ozias, qui et
                    Ochozias vel Azarias nominatur. Et post Azariam Attaliah 6 annis. Et post illam
                    Joas. Qui bono usus principio, fine pessimo, complevit conatum suum. Qui occidit
                    Zachariam, filium Joiadæ, inter Templum et altare. Et post Joas, Amasias.</p>
                <p><!--[10d]-->His diebus Sardanopalla, vir muliere corruptior, se combusto cum
                    opibus suis, quia Arbagasto non potuit resistere, regnum Assyriorum transiit ad
                    Medos. Et per 350 annos, per reges sibi invicem succedentes, transivit usque ad
                    Astyagen, avunculum Cyri. Verum reges Medorum non computantur numero illustrium
                    regum usque ad Cyrum, quamvis fuerint et juribus Chaldæorum et Babyloniæ nomine
                    clari. Notandumque, quod Procas, Amulii et Numitoris pater, eo tempore apud
                    Latinos regnavit, avus Rheæ Silviæ, mater Remi et Romuli, qui urbis inclytæ Romæ
                    fundamenta jecerunt.</p>
            </div>
            <div>
                <head type="add">Rom</head>
                <p><!--[11]-->Quippe Orientis imperio paulatim deficiente, Occidentis imperium
                    surrexit, et quidem tanta prosperitate et celebritate surrexit, ac si virtus et
                    fortuna pariter contenderent ejus profectum exigere. Post Ilium igitua captam,
                    constructa est caput gentis Latiæ Roma, 433° anno; quo per reges imperabatur,
                    usque quo Brutus Tarquinium occidisset. Ex quo annua imperia et binos consules
                    instituit reipublicæ gubernandæ. Computantur igitur a Romulo usque ad Tarquinium
                    anni 241. Post Amasiam regem Juda regnavit Ozias. Post eum Joathan, qui
                    ædificavit sublimissimam portam domus Domini; quæ dicitur Speciosa.</p>
                <p><!--[11b]-->Eo quoque tempore prophetaverunt Osee, Amos, Ysaias, Jonas. Post
                    Joathan vero regem Judæ regnavit Achaz, et post eum Ezekias, cujus anno sexto
                    Salmanasar, rex Assyriorum, de Samaria transtulit decem tribus in terram suam.
                    Gentem vero Chutiorum e converso transtulit in Samariam. Quum autem ob cultum
                    pravum a leonibus interficerentur, misit rex sacerdotes de Israel, ad docendum
                    homines illos legitima <app>
                        <lem>&lt;instituta&gt;</lem>
                        <rdg>add. Anstruther</rdg>
                    </app> Dei terræ illius, scilicet legem Moysis. Illi vero nihilominus cum lege
                    veterem cultum terræ suæ observabant; unde non coutebantur Judæi Sarnaritanis.
                    Porro 340 anni fuerunt, quibus divisus est populus, scilicet Juda et Israel.</p>
                <p><!--[11c]-->Super Judam, post Ezekiam, regnavit Manasses, et post eum Amon, et
                    post illum Josias, qui congressus est cum Necao, rege Ægypti, et occisus est in
                    campo Mageddon. Eorum tempore prophetaverunt in Juda Jeremias, Olda, et
                    Sophonias. Post Josiam regnavit Joachaz 3 mensibus. Quibus tamen nondum
                    expletis, Necao Pharao veniens Hierusalem, duxit eum in Ægyptum, et constituit
                    pro eo regem Eliachim, quem vocavit Joachim, filium Josiæ; facta Judæa
                    tributaria, in 100 talenta argenti et in unum talentum auri. Anno 11mo Joachim,
                    Nabugadonosor, veniens Hierusalem, idem tributum exegit, et tribus annis
                    obtinuit.</p>
            </div>
            <div>
                <head type="add">Joakim</head>
                <p><!--[12]-->Demum vero factus rebellis Joachim, quia regi Babyloniæ Ægyptii bellum
                    indixerunt, captus est a Nabugodonosor, et occisus; et translata sunt de
                    Hierusalem tria millia virorum; inter quos fuit puer Ezekiel propheta, et
                    constituit regem Joachim, qui et Jeconias fuit appellatus. Sed et eum, post
                    modicum, rebellantem obsedit Nabugodonosor; quem, facta deditione, cum matre et
                    quibusdam aliis de populo transtulit in Babylonem; et constituit regem
                    Sezechiam. Quum autem post et ipse rebellaret, secundo reversus est
                    Nabugodonosor, et 11mo anno regni sui captivavit eum, et per Nabuzardam
                    civitatem et templum destruxit; et reliquias Babyloniam duxit. Inter quas erant
                    tres pueri, Ananias et Azarias et Misahel, et Daniel cum eis.</p>
                <p><!--[12b]-->Quos erudiri fecit rex lingua Chaldæa, quum erant de regio sanguine.
                    Vasa quoque Templi secum asportavit, et posuit in templo dei sui. Ignem quoque
                    concutati sunt sacerdotes in sicco puteo absconditum; et Jeremias tabernaculum
                    fœderis et arcam et altare incensi transtulit ad montem Abarim, in speluncam,
                    offerens ibi sacrificium consummationis, et obstruxit ostium speluncæ. In qua
                    prædicta latent in hunc diem. Duravit igitur regnum Judæorum usque ad eversionem
                    Templi 314 annis et 6 mensibus. Sic autem deletis regibus superfuerunt
                    sacerdotes, quum usurpare sacerdotium tutum non erat post exemplum Oziæ, qui
                    usurpationis merito lepram incurrit.</p>
                <p><!--[12c]-->Et quidem ab Aaron, usque ad tempora Salomonis, per annos 612 fuerunt
                    13 sacerdotes; a Salomone vero ad tempora Captivitatis, per 330 annos fuerunt 18
                    sacerdotes. Nam eversum est Templum anno quadringentesimo tricesimo a conditione
                    sua. Et his diebus finita est ætas quarta, et incepit quinta, anno nono
                    Nabugodonosor, qui vixit post eversionem Templi 25 annis. Post illum fuit
                    Evulmerodac, et post Labosoradac, et inde Egesar, et post eum Balthasar. Quibus
                    regnantibus completi sunt 70 anni; quibus prophetaverat Jeremias solvendam esse
                    Captivitatem.</p>
            </div>
            <div>
                <head type="add">Kong Kyros</head>
                <p><!--[13]-->Interea, Cyrus, nepos regis Astyagis, apud Persas educatus, congregata
                    manu, avunculo regnum abstulit, et postea Babylonem obsedit. Advenerat Crœsus,
                    Lydorum rex, et alii finitimi reges in adjutorium Babylonis; quumque Balthasar,
                    17° anno regni, putans vaticinium Jeremiæ evanuisse, in convivio suo vasa Templi
                    intulisset, supervenit in nocte exercitus per alveum fluminis, et ingressus
                    civitatem, Balthasar cum aliis regibus occidit, et Crœsum, secundum prophetiam
                    Ysaiæ. Quum itaque Cyrus captæ civitati disponeret, 50,000 Judæorum permisit
                    repatriare, redditis eis vasibus templi aureis et argenteis, usque ad 5040.
                    Josedech quoque sacerdotem de genere Aaron redire præcepit, et ritus veteris
                    solemnitatis reformare.</p>
                <p><!--[13b]-->Samaritani vero Templi re-ædificationem longo tempore impedierunt,
                    donec sub Dario, anno secundo regni ejus, compleretur. Notandum vero, quod
                    Babylonia capta et destructa, et alio in loco re-ædificata est. Liberata est
                    Roma a Tarquinio Superbo. Eo tempore prophetaverunt in Juda Haggæus et
                    Zacharias, et Malachias. Cambyses, filius Cyri, secundus Nabugodonosor
                    appellatus est. Post quem regnaverunt duo magi; quibus interfectis, regnavit
                    Darius, Antipasti filius; qui filiam Cyri duxit in uxorem. Sub quo Templum
                    completum est 46° anno ab ejus re-ædificatione incepta. Unde "Quadraginta et sex
                    annis est ædificatum, et in triduo re-ædificas?"</p>
                <p><!--[13c]-->Dario Xerxes filius ejus successit; sub quo Esdras scriba, cum magna
                    pecunia et vasis, rediit de Babylone et fecit solemnitatem Kœnophegiæ. Et
                    Nehemias rediit de castro Susisis, et re-ædificavit muros civitatis. lste
                    Xerxes, iners et pavidus, ab Artabano præfecto interemptus est. Huic successit
                    Artaxerxes Longimanus, qui Vashti reginam habuit; et ea spreta, Hester Hebræam
                    duxit. Circa hos dies floruit Aristoteles. Post Artaxerxem regnavit Arxer Ochus.
                    Eo tempore venit Brennius Romam, habens 300000 Gottorum, et capta civitate,
                    obsesso Capitolio, pro laxanda obsidione aurum accepit.</p>
            </div>
            <div>
                <p><!--[14]-->Immanitate igitur tanti ausus consternati sunt omnes reges terrarum et
                    eis non auderent resistere; sed omnes cum eis gauderent fœdus interponere, et
                    eorum adjutoria habere. Pulsi igitur a regno, ad Gallos se conferebant, nec sine
                    mercenario eorum exercitu aliqui pugnare præsumebant, nec alias se tutos esse
                    posse putabant, nisi virtute Gallorum defenderentur aut juvarentur.</p>
                <p><!--[14b]-->Interea, dum Nehemias instauraret cultum Dei, misit nepotes
                    sacerdotum qui absconderant ignem, et non invenerunt nisi aquam crassam. Quam
                    afferentes, sparserunt super ligna, mandato Neemiæ; et incensum est holocaustum,
                    veluti igne supposito. Docuit igitur populum Nehemias 12 annis, quum illis
                    diebus per sacerdotes summos regerentur 303 annis, post reditum populi. Quorum
                    eminentioris famæ fuerunt Jesus magnus Sacerdos, Joachim, Eliasiph, Simon,
                    Onias, et Gaddus. Cujus tempore regnavit Philippus, pater Alexandri Magni, qui
                    ei successit.</p>
                <p><!--[14c]-->Iste invasit fines Persarum, quem Darius introire permisit, fiducia
                    suarum virium. Veruntamen, in congressu terga dedit Darius. Tandem, post multa
                    prælia traditus est Darius Alexandro, et vitam simul cum regno Persarum finivit.
                    Postquam igitur steterat per 231 annos, adjunctum est regno Macedonum. Item
                    Tyrum expugnavit, et Alexandriam ædificavit, et Porum regem dejecit, et Orientem
                    sibi subjecit. Quum autem inde reverteretur versus Occidentem, veneno extinctus
                    est 32° anno vitæ suæ et 12° anno regni sui.</p>
            </div>
            <div>
                <head type="add">Alexander den Stores efterfølgere</head>
                <p><!--[15]-->Defuncto Alexandro, plures ei successerunt; ut Ptolomæus in Ægypto et
                    Africa et Arabia; Philippus Aridæus in Macedonia, quia frater Alexandri;
                    Seleucus in Syria, et in aliis partibus Orientis, et alii egregii viri in aliis
                    partibus de præfectis facti sunt reges, qui tamen, non multo post, mutuis bellis
                    sese consumpserunt. Horum tamen Seleucus Antiochiam, Laodiciam, Seleuciam,
                    Apiam, Essenberoeam, et Pellem, urbes inclitas, condidit, et in eas urbes Judæos
                    transtulit. Ejus filius fuit Magnus Antiochus, qui sacerdotes, scribas, et
                    cantores Templi relaxavit a tributis et a multis aliis oneribus.</p>
                <p><!--[15b]-->Seleucus et Lysimachus atrociter inter se pugnaverunt; verum, illis
                    occisis, successit Ptolomæus, Lagi filius, qui dolo adegit Jerusalem ad
                    deditionem. Ei successit Ptolomæus Philadelphus, qui multa donaria transmisit
                    Hierosolymis, et 70 interpretes fecit Vetus Testamentum transferre de Hebræo in
                    Græcam linguam. Hujus Ptolomæi filiam duxit Antiochus Magnus, et cum ea accepit
                    Samariam et Judæam et Phœnicem. Iste duos filios genuit, Seleucum et Antiochum.
                    Quorum Seleucus misit Heliodorum Hierosolymam pro thesauris Templi; sed
                    prohibitus est divinitus.</p>
                <p><!--[15c]-->Unde in vindictam recesserunt ab eo partim, et Arsacem sibi regem
                    constituerunt. Post Seleucum regnavit Antiochus Epiphanes. Fuit tamen ei filius
                    Demetrius. Post Ptolomæum Euergetem regnavit in Ægypto Ptolomæus Epiphanes. His
                    temporibus, Hannibal expugnavit Romam, quem Scipio devicit et Carthaginem
                    subvertit: et ita bellum Punicum finitum est. In Numidia Jugurtha Romanos
                    provocavit, et a Metello et a Mario domitus est. Sed et Bocchus in Mauritania
                    subactus est, et multæ aliæ gentes finitimæ Romanis, unde et ad exteras gentes
                    subjugandas miserunt.</p>
                <p><!--[15d]-->Demum in Syria regnavit Antiochus, illustris filius Antiochi, 187°
                    anno regni Græcorum. Et Onias Hierosolymis summus Pontifex erat. Cujus frater
                    Jason, aspirans ad sacerdotium, in occulto primo, et postea publice, contra
                    Legem agebat, unde et in brevi punitus est, et pulsus in Mauritaniam. Interfecto
                    vero Onia ab Andronico, dolo Menelai, obtinuit sacerdotium idem Menelaus.</p>
            </div>
            <div>
                <p><!--[16]-->Quo deposito frater ejus Lysimachus obtinuit sacerdotium. Qui postea,
                    auro exportato e Templo, concursu plebis lapidatus est. Post hæc, Antiochus
                    spoliavit Templum, et prohibuit cultum Judæorum; et præcepit eos inquinari
                    immundis escis, et comedere suillam. Qua de causa multi trucidati sunt, qui
                    maluerunt mori gloriose quam turpiter vivere, et contra Legem agere. Multi tamen
                    a Lege Dei recesserunt. In illis vero diebus Judas Maccabæus recesserat in
                    Desertum, ne fieret particeps prævaricationis. Iste cum paucis frequenter
                    attrivit exercitum Antiochi, ut palam esset vires hominum nihil posse contra
                    Dominum. Unde statuit Antiochus Hierusalem omnino destruere.</p>
                <p><!--[16b]-->Sed, dum eo tenderet, ruens de curru suo contritus est. Cui quum
                    deberet succedere filius ejus Antiochus Eupator, cum Lysia tutore suo occisus
                    est a Demetrio filio Seleuci; et regnavit Demetrius. Apud istum Alchimus, frater
                    Oniæ, depravavit Judam Maccabæum. Misit ergo rex Nicanorem, ut caperet Judam, et
                    faceret. Alchimum sacerdotem. Qui postquam destruxerat murum interiorem
                    prophetarum, elinguis, paralysi est dissolutus. Deficientibus igitur
                    sacerdotibus de genere Aaron, defuncto Juda, Jonathan frater ejus et principatum
                    adeptus est et sacerdotium. Interea, Alexander, filius Eupatoris, occidit
                    Demetrium. Cujus filius Demetrius eundem occidit Alexandrum; sed postea in
                    Hyrcania deprehensus exulavit.</p>
                <p><!--[16c]-->Is tamen cuidam filium suum commiserat, scilicet Triphon, qui putans
                    Alexandrum decessisse, occidit puerum; et ita regnum ad hæredem Demetrii rediit.
                    Jonathæ successit Symon frater ejus, et ei filius ejus Johannes, qui postea
                    dimicans adversum Hyrcanos, postea vocatus est et ipse Hyrcanus. Hyrcano
                    successit Aristobulus, postea factus rex et sacerdos. Ei vero successit
                    Alexander rex et sacerdos; qui duos habens filios Aristobulum et Hyrcanum,
                    Alexandræ matri eorum commisit, ut ei committeret sacerdotium, quem magis
                    idoneum conspiceret. Illa vero prætulit Hyrcanum juniorem. Alexandra mortua,
                    cessit Hyrcanus Aristobulo.</p>
            </div>
            <div>
                <head type="add">Julius Cæsar</head>
                <p><!--[17]-->Postea vero excitatus Antipatro patre Magni Herodis, Aristobulum
                    dejecit. Deserens enim ad Romanos, Pompeio introducto in Jerusalem, Aristobulum
                    capi fecit, et enthronizatus est iterato in sacerdotium; et facta est gens
                    Judæorum tributaria. Sicque illi fratres primi dederunt occasionem Romanis
                    invadendi Judæam. Illis diebus Pompeius et Gabinius consules fuerunt. Sed
                    Gabinio successit Crassus. Interea, conjuratio Catilinæ est facta, et sedata
                    interveniente Cicerone. Julius vero Cæsar interim, Gallia expugnata et subacta
                    Britannia, jam decennium consummaverat, et a senatu alterum expetiit consulatum.
                    Verum inducente Pompeio, Marcellus consul obtinuit ut senatus revocaret Julium
                    Cæsarem, quatenus relicto exercitu Romam rediret.</p>
                <p><!--[17b]-->Adeo ipse indigne ferens, cum exercitu Romam venit, et fractis januis
                    ærarii, militibus suis largiter stipendia distribuit. Interim vero metuens
                    Pompeius, Dyrrachium perrexit, et congregato exercitu, dimicavit cum Cæsare; et
                    victus est ibi in Thessalia. Quum igitur fugeret et properaret ad Asiam,
                    interceptus a Ptolomæo rege, et ob gratiam victoris interemptus est. Victor
                    igitur Cæsar Ptolemæum Alexandria donavit; sed postea ingratus factus rebellis,
                    dimicavit et victus est; et quum navi fugere vellet, submersus est. Cæsar vero
                    Alexandriam cepit, et regnum Ægypti dedit Cleopatræ. Reversus igitur Romam,
                    Dictator appellatus est et Consul. </p>
                <p><!--[17c]-->Postea vero duces et nepotes Pompeii expugnavit, et occidit Pompeiam
                    filiam ejus, et Faustum, Pusillam et Afranium et Petronium; et reversus, rerum
                    summam et potestatem solus accepit; quod Græci monarchiam vocant. Quum autem
                    reipublicæ statum contra morem ruinaret, a Bruto et Cassio auctoribus, in curia
                    22 vulneribus confossus interiit, post annos tres et menses sex quam imperare
                    cœperat. Necis ejus conscii et conjurati fuisse dicuntur 240 nobiles, quos
                    populus in Capitolio incendere voluit ad vindictam. Hujus enim tantus favor
                    extitit, quod omnes successores ejus Cæsares appellati sunt de nomine ejus.</p>
            </div>
            <div>
                <head type="add">Herodes</head>
                <p><!--[18]-->Hac tempestate, deficiente sacerdotio Judæorum, Herodes alienigena,
                    Antipatri filius, a senatu Romano suscepit regnum Judæorum, et contra fas
                    vendebat sacerdotium indignissimis, et vestes summi sacerdotis omni tempore
                    regni sui reclusit. Sed et Docidem uxorem suam abjecit, et Mariagnem, Hyrcani
                    filiam et neptem Aristobuli, infelici omine traduxit in uxorem, in
                    perturbationem domus suæ. Unctione igitur legitima cessante, imminebat
                    expectatio Gentium, Christus Dominus noster, verus rex et sacerdos. Et natus est
                    35° anno Herodis; ab origine mundi quater millesimo nongentesimo quinquagesimo
                    primo, vel secundum Græcos, quinquies millesimo quadringentesimo septimo.
                    Denique notandum est, quod per 4 mundi partes per succedentia tempora quatuor
                    regna principalia fuerunt;</p>
                <p><!--[18b]-->Babylonium ab Oriente, Carthaginiense a meridie, Macedonicum a
                    septentrione, Romanum ab occidente. Notandum quoque, quod inter primum
                    Babylonicum et ultimum Romanum fuerunt duo minora, Africanum et Macedonicum;
                    item, sicut Belus obscure prius, et Ninus postea, clarius regnavit, ita Julio
                    clarior fuit successor ejus Octavianus Augustus; et, sicut Abraham natus est
                    anno Nini 43, ita Christus, Augusti 42°. Et, sicut Abraham tertiam ætatem
                    illuminavit, ita Christus, sextam illuminavit, sanctificavit, renovavit.
                    Sciendum etiam, quod per annes 170, a regno Herodis usque ad eversionem Judææ
                    sub Vespasiano et Tito, fuerunt 27 sacerdotes venales et incurii.</p>
                <p><!--[18c]-->Primam igitur ætatem mundi Adam; secundam Noe innovavit, inchoavit;
                    tertiam Abraham aurora fidei illustravit; quartam Moyses data Lege ordinavit;
                    quintam Salomon ædificavit; sextam Christus hæreditavit. Et inde liquet quod
                    sapientia quæ a Deo per tempora distillavit, major fuerit et certior et
                    antiquior inventionibus philosophorum. Scytharum imperia, quanquam illustria
                    fuerint, quia nihil conferunt ad historiam ecclesiasticam, prædictis conferre
                    omisimus, licet non minus admiranda virtute fæminarum quam virorum, meruerint
                    esse memorabiliora. Sed et Mithridatis gloriosa bella, quibus toties Romanis
                    occurrit, intermittimus; et aliorum, et regum et reginarum, triumphos et
                    gloriam, et de regnorum et regum permutationibus. </p>
            </div>
            <div>
                <p><!--[19]-->De regibus igitur Romanorum et de imperatoribus tam Romanorum quam
                    Græcorum, sub quibus fides Catholica propagari meruit, diligentius intuendum
                    est, quoniam initia Evangeliorum procedunt ab historia regum et imperatorum.
                    Unde exiit edictum a Cæsare Augusto, ut describeretur universus orbis. Item,
                    fuit in diebus Herodis, regis Judææ, quidam sacerdos de vice Abiah, nomine
                    Zacharias. Interfecto igitur Julio Cæsare, secundus monarchus fuit Octavianus
                    Augustus; quo nullus in bellis felicior neque in pace moderatior. Porro, inter
                    eum et Antonium respublica divisa fuit, donec rebellis Antonius, repudiata
                    sorore Augusti pro Cleopatra, bello consumptus est:</p>
                <p><!--[19b]-->propria manu.... et Cleopatra similiter. In diebus hujus Octaviani
                    Augusti, 42° anno imperii sui, ab Ægypto vero subjugata et a morte Antonii et
                    Cleopatræ anno 28, Olympiadis autem centesimæ nonagesimæ tertiæ, natus est
                    Christus, 33° Herodis, qui uxorem et filios suos interfecit, et innocentes
                    infantes, ut Christum occideret, trucidari fecit, elusus a magis, qui Christum
                    visitantes ad eum non rediissent. Regnavit Augustus 56 annos, cum Antonio 12,
                    solus 44. Successit autem ei Claudius Tiberius, Liviæ filius, privignus Augusti,
                    16° anno ab incarnatione Christi.</p>
                <p><!--[19c]--> Apud eum pulsus est de regno Archelaus, qui Magno Herodi misere
                    mortuo successit, et relegatus est in exilium Viennam; et substituti sunt ei
                    quatuor, Lysanias, Philippus, Antipater, Herodes <app>
                        <lem>&lt;tetrarchæ&gt;</lem>
                        <rdg>add. Anstruther</rdg>
                    </app>. Anno vero 15° imperii Tiberii prædicavit Johannes, filius Zachariæ,
                    baptisma pœnitentiæ; et eodem anno Christus elegit apostolos, et incepit
                    prædicare. Elegit et 72 discipulos, quos misit ad prædicandum in loca, in quæ
                    ipse erat venturus. Qui conversos ad fidem appellaverunt Galilæos, longe postea
                    appellatos Christianos. Christus vero prædicando spiritualem intelligentiam
                    Legis et ritum ceremoniarum evacuando, Judæorum incurrit odium et invidiam, ut
                    demum proditus a discipuloet tentus ab eis, accusari, flagellari, condemnari,
                    crucifigi, mori, sepeliri sustinuerit.</p>
            </div>
            <div>
                <head type="add">Jesu genopstandelse</head>
                <p><!--[20]-->Tertia vero die surrexit a mortuis, et conversatus inter condiscipulos
                    super 40 diebus, eis videntibus ascendit in cœlum; quinquagesimo die missurus
                    eis Paracletum in linguis igneis, ut in ore ipsorum essent omnia genera
                    linguaram, ad prædicandum fidei verbum in universum orbem terrarum. Quum autem
                    Petrus, Joannes, Jacobus, post ascensionem Salvatoris, quamvis omnibus
                    viderentur esse prælati, non tamen sibi vendicaverunt primatus gloriam; sed
                    Jacobum, qui dicebatur Justus, apostolorum episcopum statuerunt.</p>
                <p><!--[20b]-->Unde Clemens "Jacobo et Johanni et Petro omnem scientiam tradidit
                    Deus, et ipsi cæteris apostolis, et apostoli septuaginta discipulis."
                    Persequutio autem prima adversus ecclesiam Dei, quæ erat Hierosolymis, facta est
                    in protomartyre Siephano, 37° anno ab incarnatione Domini. Hæc persequutio omnes
                    fere discipulos, exceptis 12 apostolis, per universam Judæam et Samariam
                    disseminavit. Ex quibus nonnulli usque ad Phœnicen et Cyprum et Antiochiam
                    venerunt.</p>
                <p><!--[20c]-->Qui tamen Gentibus credere mysterium fidei nondum audebant. Interea,
                    Paulus ecclesiam vastabat. Missus vero Damascum ad persequendum, in itinere
                    correptus est; et vas electionis per revelationem Jesu Christi factus,
                    ascribitur in apostolatum. Philippus vero in Samaria convertit Simonem magum et
                    baptizavit. Qui quum a beato Petro gratiam spiritus pecuniæ pretio emere vellet,
                    deputatus est cum sua pecunia ad perditionem. Invaluit igitur persequutio
                    Christianorum, et generalis in Judæa eorum erat quassatio.</p>
                <p><!--[20d]-->Pilatus vero, visis miraculis in morte Christi et mirabilibus quæ
                    fierent per manus apostolorum, per epistolam retulit ea ad Tiberium. Qui ea, quæ
                    acceperat per Pilatum de Christo, retulit ad senatum. Senatus autem sprevisse
                    dicitur, pro eo quod sibi non prius hujus rei judicium fuerit delatum; sed
                    auctoritatem suam prævenerit vulgi fama. Lex enim erat antiquitus designata, ne
                    quis apud Romanos deus haberetur, nisi senatus sententia et decreto confirmatus.
                    Porro autem pro vero hoc erat quod agebatur, ne divina virtus putaretur humanis
                    assertionibus indigere.</p>
            </div>
            <div>
                <head type="add">Tiberius og Caligula</head>
                <p><!--[21]--> Quumque secundum ea quœ supradixi renuisset senatus, Tiberius tamen
                    tenuit sententiam suam, ne quid adversum doctrinam Christi contrarium moliretur.
                    Quum igitur abigerentur apostoli de Judæa, Petrus Pontum et Galatiam, Bithyniam
                    et Cappadociam sua suorumque perlustravit prædicatione. Paulus vero ab
                    Hierosolymis usque ad Illyricum prædicavit. Andreas Achaiam, Joannes Asiam,
                    Thomas et Bartholomæus Indiam, et alii apostoli in alias partes mundi ad
                    prædicandum gentibus, Spiritu Sancto duce, migraverunt.</p>
                <p><!--[21b]-->Tiberio post 24 annos mortuo, successit Caius Caligula, anno ab
                    incarnatione Domini 38. Hic ut deus coli voluit; suoque tempore Hierosolymis
                    templum profanavit immissis statuis, et Judæis multipliciter cruciatis, Pilato
                    et accusato et relegato Viennam Galliæ, donec ipse sibi manus injiceret.
                    Herodem, qui decollaverat Joannem et Christo illuserat, remittendo ad Pilatum,
                    una cum Herodiade adultera, æterno damnavit exilio.</p>
                <p><!--[21c]-->Puellam enim, quæ saltaverat, terra glutierat. Herodi igitur, qui
                    pueros occidit, successit Archelaus; et Archelao frater ejus Herodes, qui
                    Joannem decollavit et Christum illusit; et illi Herodes Agrippa, filius
                    Aristobuli, qui occidit Jacobum. Et post hunc Agrippa, qui duravit usque ad
                    templi excidium. Imperavit Caius annis tribus et mensibus sex et diebus 11; et
                    ejus tempore, (ut aiunt) venit Petrus Romam, et passus est Marcus
                    Evangelista.</p>
                <p><!--[21d]-->Caio Caligulæ successit Claudius Tiberius, anno incarnationis Dom.
                    43. Hic abiit in Britanniam, eamque et Orcades insulas Romano subjecit imperio.
                    Unde reversus Romam, filio suo Britannici nomen imposuit. Quarto hujus anno
                    fames invaluit per Syriam et Palæstinam. Fidelium vero inopiam, collectis factis
                    apud exteros, sustentabant Paulus et Barnabas. Circa ea tempora Herodes occidit
                    Jacobum, fratrem Joannis gladio, et apposuit apprehendere et Petrum, ut post
                    Pascha produceret eum populo ad ludibrium. Angelus vero Domini liberavit Petrum,
                    et percussit Herodem plaga insanabili.</p>
            </div>
            <div>
                <head type="add">Nero</head>
                <p><!--[22]-->Unde moriens, Agrippæ reliquit regnum. Hujus tempore Simon magus cœpit
                    homines decipere; et dicitur ab aliquibus Petrum de Antiochia, ubi prius
                    episcopus factus fuerat, Romam venisse, et Marcum episcopum Alexandriæ martyrio
                    interisse. Huic Claudio Tiberio post 8 annos successit Nero, postposito filio
                    suo Britannico, ab incarnatione Domini anno quinguagesimo septimo. Imperavit
                    annis 13 et 8 mensibus. Iste, 5 annis modestus, postea factus pessimus, Romam
                    multis cruciatibus affecit. Iste Festum procuratorem suum misit in Judæam, qui
                    beatum Paulum misit Romam.</p>
                <p><!--[22b]--> Anno 7° ejus, Jacobus, justus episcopus, Hierosolymis lapidatus est
                    a Judais, et pertica fullonis excerebratus est, quia confiteretur et prædicaret
                    Jesum Christum esse filium Dei. Eo tempore Simon magus captaverat Neronem, adeo
                    ut eum Nero omnibus præferret hominibus. Petrus vero in urbe multa signa
                    faciebat, cui occurrit Simon, jactitans se mortuos suscitaturum. Juvene igitur,
                    propinquo Cæsaris, mortuo, delatus est in medium, evocans Simoni et Petro ad eum
                    suscitandum, et convenit inter eos ut, si Simon eum suscitaret, occideretur
                    Petrus; et e converso.</p>
                <p><!--[22c]-->Quum autem omni susurro et conatu magico Simon deficeret, ait Petrus
                    juveni: "In nomine Jesu Christi crucifixi surge et ambula." Et surrexit qui
                    fuerat mortuus. Quum igitur populus, ex condicto, exsurgeret in Simonem
                    lapidandum, ereptus est per Neronis auxilium. Et quum postea, gratia Simonis,
                    Nero quæreret Petrum ad perdendum, vix acquievit Petrus ut secederet. Et quum
                    mane egrederetur venit ei Christus obviam.</p>
                <p><!--[22d]-->Cui Petrus ait, "Domine, quo vadis ?" et Dominus, "Venio Romam iterum
                    crucifigi. Intelligens igitur Petrus de sua passione dictum, reversus est, et
                    tentus, et crucifixus; et Paulus capite truncatus, quod Simonem volantem, quasi
                    ad cœlum ascensurum, orationibus suis ad mortem præcipitassent. Petro igitur
                    Romæ successit Linus, Marco Alexandriæ Anianus, Jacobo Hierosolymis Simon,
                    filius Cleophæ, Festo præsidi Judæ, Albinus, et Albino Florus. Qui torsit
                    nobiles Judæorum, in contemptum suæ religionis.</p>
            </div>
            <div>
                <head type="add">Nero og Vitellius</head>
                <p><!--[23]-->Nero igitur insuos malus, et in se ipsum pessimus, parricidio matris
                    et incestu sororum et multa cæde civium, a senatu judicatus est esse publicus
                    hostis. Quum ergo, malis meritis suis urgentibus, non inveniret cui se ipsum
                    credere posset, fugit ab urbe, et sibimet manum injecit. De cujus morte Roma
                    exultans, induta pileis, tanquam de hoste triumphavit. Iluic successit Galba,
                    creatus imperator in Hispania. Imperavit 6 mensibus et totidem diebus. Huic
                    successit Otho, contra quem dimicavit Vitellius; et quum suos vinci in prælio
                    videret, se ipsum interfecit, quum non imperasset nisi tribus mensibus.</p>
                <p><!--[23b]--> Successit autem ei Vitellius, qui tamen 8 mensibus imperavit.
                    Vespasianus enim creatus imperator, Vitellium interfecit omni vitio plenum,
                    comessationibus et ebrietatibus deditum. Vespasianus itaque adeptus est imperium
                    anno ab incarnatione Domini 71, et imperavit annis 9 et diebus 22. Iste, factus
                    imperator, in Judæa Titum filium suum dereliquit, ad expugnandum Judæos. Ad quos
                    expugnandos fuerat ipse transmissus tempore Neronis. Eo tempore intestina et
                    civilia bella agebantur in Herosolymis inter Joannem et Simonem: qui viri
                    sceleratissimi populum inter se diviserant, et innumerabilia scelera
                    perpetrabant.</p>
                <p><!--[23c]-->Quum autem die Paschæ obsiderentur, mutuo fœdere renovato partes
                    adversæ contra Romanos unanimiter prodierunt; veruntamen Titus prævaluit, et
                    tandem triplicem murum irrupit, et populum in ore gladii trucidavit, et Templum
                    incendit, et facta deditione principes cepit, et infinitos de populo captivavit
                    et occidit. Dum enim injuria Dei vindicaretur, ecclesia Dei, quæ erat
                    Hierosolymis, accepto divino responso, secesserat interim ad Pellam oppidum.
                    Reliqui vero discipuli et apostoli, ubi erant, libere prædicabant.</p>
                <p><!--[23d]-->Consummatum est igitur bellum contra Judæos, annis quatuor, duobus
                    sub Nerone, et duobus postea. Redeunte igitur Tito Romam, in singulis
                    civitatibus ad triumphum reservati Judæi, aliquo genere mortis consumebantur.
                    Denique Vespasianus et Titus cura triumpho Romam ingressi sunt. Vespasianus
                    enim, ventris eluvie fessus, assurrexit, inquiens, "Stantem imperatorem excedere
                    terris docet."</p>
            </div>
            <div>
                <head type="add">Titus</head>
                <p><!--[24]-->Cui successit Titus anno incarnationis 81, et imperavit annis duobus
                    et totidem mensibus. Hic fuit omni genere virtutum præclarus, et facundissimus,
                    et maxime liberalitate præcipuus. Qui dicebat, se diem perdidisse, quo nihil
                    militibus suis donasset. Tito successit frater ejus Domitianus, anno
                    incarnationis 83, et imperavit 15, annis et mensibus 6. Joannem enim
                    Evangelistam damnavit exilio in Pathmos insulam, ubi scripsit Apochryphen. Lino
                    successit Cletus, qui sedit 12 annis. Cui successit Clemens. In Alexandria
                    Ananio Abilinus.</p>
                <p><!--[24b]-->Domitiano Nerva successit anno incarnationis 98, et imperavit anno
                    uno. Hic Joannem et alios exules ab exilio revocavit. Nervæ successit Trajanus,
                    anno incarnationis Domini 99, et imperavit annis 19 et mensibus 6. Hic fuit
                    liberalis et diligens. Erat quoque ei domi securitas, et in bellis fortitudo.
                    Clemens sedit 9 annis; cui Anacletus et Euaristus; et ei Alexander, quintus post
                    Petrum.</p>
                <p><!--[24c]-->Circa ea tempora Simoni Mago successit Menander Magus et Simon
                    Samaritanus, qui se Salvatorem mentitus est, et Ebionitas, i. e. pauperes in
                    intelligentia, seduxit, ut dicerent Christum natum ex viro et fæmina, et postea
                    natum ex Spiritu Sancto et fœmina, et non fuisse Deum ante sæcula, neque
                    surrexisse a mortuis, neque ascendisse in cœlum mundumque non a Deo, sed ab
                    angelis factum fuisse, Legem et Evangelium in aliquibus servantes. Fuit et
                    Cerinthus qui diceret Christi regnum futurum esse terrenum post mille annos: et
                    tunc omnia legalia esse renovanda.</p>
                <p><!--[24d]-->Fuit et hæresis Nicolaitarum de damnandis nuptiis et sequenda
                    continentia. Hos autem omnes confutavit beatus Johannes, scribens Evangelium.
                    Sub hoc autem Trajano tertius impetus persequutionis ebullivit, qua beatus
                    Clemens in mari submersus est; et Simeon Hierosolymis crucifixus; et Ignatius
                    Antiochenus Romæ bestiis objectus; et alibi trucidati innumeri. Donec Plinius
                    Secundus Christianorum docuit innocentiam; ut suum Trajanus temperaret edictum,
                    ne requirerentur Christiani; si tamen inciderent, punirentur.</p>
            </div>
            <div>
                <head type="add">107. Biskop Justus af Jerusalem. Genopbygningen af Jerusalem</head>
                <p><!--[25]-->Cessavit igitur in parte quassatio, quanquam multipliciter a pravis
                    quæreretur persequendi occasio. Simeoni Hierosolymis successit Justus nomine. Eo
                    tempore Polycarpus et Papias in religione floruerunt; et Judæi iterum seditionem
                    moverunt adversum Romanos; quos Marcus Turbo destruxit, et Lucius Quietus in
                    Mesopotamia. Trajano successit Ælius Adrianus anno incarnationis Domini 108, et
                    imperavit annis 21. Iste litterarum scientia peritus fuit, et cantor et artifex
                    egregius. Iste interdixit ne Christiani sine objectu criminis et probatione ejus
                    damnarentur.</p>
                <p><!--[25b]-->Per eum quoque re-ædificata est Hierosolyma, et Ælia appellata. Et
                    interdictum est ne Judæi eam ingrederentur, habitatione concessa Christianis.
                    Unde primus ex gentibus ordinatus est ibi Marcus episcopus, quum prius ex
                    circumcisione tantum sumebantur episcopi. Fuerunt igitur ex circumcisione
                    Jacobus, Simeon, Justus, Zacchæus, Thomas, Benjamin, Joannes, Mathias,
                    Philippus, Simeon, Justus, Levi, Effrem, Joseph, Judas, 15. Alexander constituit
                    aquam benedictam fieri et spargi. Post eum vero sedit Sixtus nomine: et post eum
                    Telesphorus, qui constituit jejunium 6 hebdomadarum ante Pascha, et in Natali
                    Domini missam cantari per noctem.</p>
                <p><!--[25c]-->In Alexandria successit primo Justus nomine; et Justo Eumenides,
                    sextus ab Apostolis. Circa ea tempera Barcobas mentitus est se de cœlo cecidisse
                    sidus magnum ad salutem Judæorum, et multos secum traxit ad interitum. Ælio
                    Adriano successit Antoninus Pius, anno incarnationis Domini 130. Hic fuit vir
                    peritissimus, et imperavit annis 20 et fere tribus mensibus. Hujus anno primo,
                    Telesphoro Romæ successit Hyginus; et Hygino Pius. Sub quo Hermes scripsit
                    Pastorem. Post Pium sedit Anicetus; et post eum Soter. Hygini temporibus ortæ
                    sunt hæreses Valentini. Cerdonis, Marcionis. Apud Alexandriam Eumenidi successit
                    Marcus; Marco Celadonius; Celadonio Agrippinus.</p>
            </div>
            <div>
                <head type="add">Antoninus Pius og Markus Aurelius</head>
                <p><!--[26]--> Antonius pius fuit et bonus, carens appetitu gloriæ et ostentationis.
                    Comperta enim justitia tanti viri, miserunt ad eum Indi, Bactriani, et Hyrcani.
                    Decessit imperii sui anno 28. Ob cujus honorem decreta sunt insignia multa Romæ
                    a senatu. Ei vero successit Marcus Aurelius Antoninus, anno incarnationis Domini
                    153, et imperavit 19 annis et mensibus 11. Hic fuit tantæ severitatis, ut ab
                    infantia vultum nec ex lætitia nec ex dolore mutaverit. Accivit vero sibi socium
                    Aurelium Commodum, cum quo in Parthia triumpliavit. Horum diebus quarta
                    persequutio Christianorum erupit.</p>
                <p><!--[26b]-->Passus est enim Polycarpus Smyrniensis, Justinus philosophus, Othinus
                    Lugdunensis, Justus Viennensis. Ea tempestate Lugdunum et Viennam et alia vicina
                    loca intravit Rhodanus, et lues maxima sequuta est, quæ incolas abigeret aut
                    occideret. A bellis nulla terra cessavit, et terræ motus multos obruit, et
                    inundationes et pestilentiæ multæ exortæ sunt. Demum Aurelius apoplexia
                    suffocatus est. Marcus autem post eum paucis diebus regnavit, et severiores
                    leges novis additionibus temperavit. Ea tempestate barbari obsederunt exercitum
                    Romanorum; in quo legio Christianorum, fusis precibus ad Christum, ab ardore
                    sitis, impetrata pluvia, liberavit; et adversarii fulminibus in fugam conversi
                    sunt.</p>
                <p><!--[26c]-->Ea quoque tempestate turpia et inhumana Christianis imponebantur
                    flagitia, ut omnium odia provocarentur, et incitarentur Gentiles ad
                    persequutionem Christianorum, tanquam ea obsequium Deo putarent. Sedit igitur
                    post Petrum Linus, Cletus, Clemens, Anacletus, Euaristus, Sixtus, Telesphorus,
                    Hyginus, Pius, Anicetus, Soter, Eleutherius, XII. Hierosolymis ex Gentibus post
                    Marcum Anianius, Publius, Maximus, Juvanus, Gaius, Julianus, Capito, Valens,
                    Docilianus, Narcissus, XII ab Apostolis. Alexandriæ post Marcum Evangelistam
                    Anianus, Abilius, Cerdo, Justus, Cheladion, Agrippinus, Julianus. Antiochiæ post
                    Hermem Cornelius.</p>
            </div>
            <div>
                <head type="add">180-217. Commodus til Caracalla</head>
                <p><!--[27]-->Lucius rex Britanniæ misit ad Eleutherium Papam, rogans ut fieret
                    Christianus, et obtinuit. Mortuus est Marcus in Pannonia morte subita, et
                    successit ei Lucius Aurelius Commodus, anno incarnationis Domini 170. Hic
                    luxuriæ et obscenitati deditus, omnibus fuit incommodus et multa flagitia
                    perpetravit. Unde et ejus pœnam tota Roma sensit, ictu fulminis bibliotheca
                    concremata. Eo tempore Montanus et Maximilla et Prisca, acti dæmonibus, se
                    prophetas esse finxerunt, et multos seduxerunt. Alias enim multo tempore pacem
                    habuit Ecclesia. Eo tempore Eleutherio successit Victor Romæ; Alexandriæ Juliano
                    Demetrius; Antiochiæ Serapion octavus ad apostolis.</p>
                <p><!--[27b]-->Et nata est quæstio de celebranda Pascha, et definita, ut, observata
                    14a luna, proxima die Dominica celebraretur. Interfuerunt concilio Victor Papa,
                    Narcissus, patriarcha, Theophilus Cæsariensis, Irenæus Lugdunensis, et alii.
                    Lucio Aurelio Commodo strangulato in domo Vestoli, successit Ælius Pertinax, et
                    imperavit tantum 6 mensibus. Cui successit Julianus, et imperavit 7 mensibus. Et
                    ita illi duo unum annurn compleverunt. Eo tempere fuerunt hæretici, qui docerent
                    Christum esse purum hominem et non Deum, et corrumperent Sacram Scripturam.</p>
                <p><!--[27c]-->Juliano successit Severus anno incarnationis Domini 180, et imperavit
                    18 annis. Hic fuit sævus et bellicosus, admodum strenuus, Græcis et Latinis
                    litteris satis eruditus. Fuit et acer ingenio, et ad omnia quæ intendisset fine
                    tenus perseverans: et benevolentia quo se inclinasset mirabili atque perpetua,
                    ad quærendum quoque diligens, et ad largiendum liberalis, et in amicos et in
                    inimicos pariter vehemens.</p>
                <p><!--[27d]-->Iste, post bella plurima, venit in Britanniam, eamque a mari usque ad
                    mare vallo et turribus communivit. Sub hoc vero facta est quinta persequutio
                    Christianorum. Sub hoc enim passus est Leonidas, pater Eugenis, qui tunc
                    septennis in Grammatica alios docere idoneus fuit. Passus est et Irenæus
                    Lugdunensis, et multi alii. Romæ Zephyrino successit Calixtus, et ei Urbanus.
                    Severo mortuo apud Eboracum, successit Aurelius Antoninus Bassianus, qui et
                    Caracalla dictus est, anno incarnationis 201, et imperavit annis 7.</p>
            </div>
            <div>
                <head type="add">217-249. Macrinus til Philippus Arabs</head>
                <p><!--[28]-->Hic fuit libidine intemperantior patre, et novercam suam duxit in
                    uxorem. Hoc tempore prædicavit Symmachus hæreticus, Christum fuisse filium
                    Joseph, et non virginis. Bassiano successit Macer Macrinus, palatii præfectus;
                    sed, emenso anno, tumultu militari occisus est. Ei vero successit Aurelius
                    Antoninus Gabalus. Iste infamis memoriæ fuit, et idcirco cum matre sua militari
                    tumultu oecisus est. Huic successit Alexander Maneas, anno incarnationis 212, et
                    imperavit 13 annis. Hujus mater Mammæa ab origine instructa est utpote
                    Christiana.</p>
                <p><!--[28b]-->His tamen temporibus passi sunt Romæ Tiberius et Valerianus et
                    Cecilia. Alexandro successit Maximus Julius, anno incarnationis 225, infestus
                    universæ domui Alexandri. Unde et prælatos et doctores ecclesiarum ubique puniri
                    fecit. Sub hoc passus est Pontianus papa, cui successit Antherus, et ei post
                    mensem Fabianus, qui, indice columba, quum de agro reverteretur, electus est.
                    Per idem tempus Berillus asserebat Christum fuisse aute ejus nativitatem; ei
                    vero inesse divinitatem negabat, nisi quatenus ei pater inhabitaret; sed eum
                    convertit et correxit Origenes. Julium occidit Pupienus; sed statim cum fratre
                    suo Balbino in palatio cæsi sunt.</p>
                <p><!--[28c]-->Gordianus vero suscepit imperium, anno incarnationis 228. Floruerunt
                    diebus ejus Africanus catholicus nominatissimus, et Porphyrius philosophus, et
                    Victor sophista. Gordiano post 6 annos interfecto secus Euphraten, successit
                    Philippus, qui et M. Julius dictus est, cum filio suo Philippo, anno
                    incarnationis Domini 237, et imperavit annis 7. Ille primus imperatorum
                    Christianorum filium suum accivit consortem in imperium. Iste in Pascha non est
                    admissus ad Sacramenta, priusquam confiteretur peccata. Quod et libenter et
                    humiliter fecit. Eo vero tempore fuit hæresis, quæ doceret animas mori cum
                    corporibus, et iterum resurgere cum eis.</p>
            </div>
            <div>
                <head type="add">249-268. Decius til Gallienus</head>
                <p><!--[29]-->Utroque demum Philippo fraude Decii interempto, successit Decius, anno
                    incarnationis 244, et imperavit uno anno et tribus mensibus. Iste, septimus post
                    Neronem, feralia edicta dispersit ad persequutionem Christianorum. Sub hoc enim
                    passus est Romæ Fabianus, Antiochiæ Babullas, in Epheso 7 pueri dormientes,
                    Jerosolymis Alexander. His temporibus surrexerunt Novatiani, qui negarent lapsis
                    pœnitentiam post peccatum. Sed hæc hæresis in concilio Romæ damnata est. Decio
                    successit Gallus Hostilius cum filio suo Volusiano. Hi fidem persequuti sunt,
                    sed quatenus extendebatur persequutio, extensa est postmodum pestilentia. Et
                    demum ab Æmiliano occisi sunt. Fabiano Romæ successit Cornelius.Hoc tempore orta
                    est quæstio, utrum hæretici essent re-baptizandi, et definita.</p>
                <p><!--[29b]-->Et mortuus est Origines, cujus scripta quædam notata sunt. Qui mille
                    et amplius tractatus edidit, et multos commentarios scripsit. Qui et se ipsum
                    zelo munditiæ castravit. Gallo successit Valerianus, anno incarnationis 248, et
                    imperavit annis 15. Eo tamen tempore factus est imperator a senatu Gallienus.
                    Valerianus, primo bonus, postea factus est pessimus magica arte. Qui et
                    libertatem dedit, quomodo quis vellet, adorari divina. Iste, tricesimus ab
                    Augusto et octavus a Nerone, per tormenta coegit Christianos ad idololatriam.
                    Sub hoc passus est Cornelius Romæ, Carthagini Cyprianus, et alibi multi
                    alii.</p>
                <p><!--[29c]-->Cornelio vero successit Lucius, et Lucio Stephanus, et Stephano
                    Sixtus; cujus archidiaconus fuit Laurentius. Eodem vero tempore compensavit
                    Dominus persequutionem persequutione. In omnes enim fines Imperii irruerunt
                    barbari, et demum a Sapore rege Persarum captus est Valerius, et infami officio,
                    toto tempore vitæ suæ, acclinis humi dorsurn suum regi præstabat ascensorium in
                    equum. Gallienus igitur, territus Dei judicio, dedit ecclesiis pacem; unde et
                    statim ei Deus pacem paravit, inimicis ejus destructis. Marcus enim, qui in
                    Galliis post mortem Postumi invaserat imperium, oppressus est, et Victorinus
                    creatus Cæsar a Gallis, extinctus.</p>
            </div>
            <div>
                <head type="add">268-282. Claudius til Probus</head>
                <p><!--[30]-->In Oriente per Odenatum victi Persæ et dispersi, defensa Syria, et
                    recepta Mesopotamia. Per idem tempus sedit Antiochiæ Demetrius, Jerosolymis
                    Zobanes. Cui successit Irenæus, Alexandriæ Dionysius, patrum nobilissimus. Eo
                    tempore Paulus Samotheus, Antiochenus episcopus, dicebat Christum purum hominem
                    esse. Et beatus Gregorius duorum fratrum stagnum oratione sua siccavit, et
                    montem de loco suo in altum transtulit alibi, et Dæmonem super Alpes a dandis
                    responsis cohibuit, et postea morem gerens hospiti sacerdoti, Dæmonem relaxavit.
                    Quo facto sacerdotem ad Fidem convertit.</p>
                <p><!--[30b]-->Galieno successit Claudius, animo et moribus bonus, a senatu creatus
                    anno incarnations 263, et imperavit anno uno. Hic Getas, per annos 15 Illyricum
                    et Macedoniam vastantes, magna strage coercuit. Unde illi clypeus aureus in
                    Curia et statua equestris aurea collocata est. Diebus ejus, Paulus, Samothæus,
                    tumidus et contumax, hæresi sua multos infecit.</p>
                <p><!--[30c]-->Claudio defuncto Quintillus, frater ejus, suscepit imperium; sed die
                    septimo interfectus est; et cessit Aurelio, qui imperavit 5 annis et sex
                    mensibus. Iste fuit strenuus et industrius, qui Gotthos stravit, et ditionem
                    Romanam ampliavit, et urbem muris firmavit. Ejus tempore melioratus est status
                    ecclesiæ. Unde, habito concilio Antiochiæ, Paulus condemnatus est, et de hæresi
                    sua et moribus insimulatus. Qui quum nollet cedere, coactus est ab Aureliano
                    parere sententiæ. Aurelius vero, postea deputatus a Paulo, sævit in
                    Christianos.</p>
                <p><!--[30d]-->Quo tempore in Galliis beata Columba Senonis martyrio <app>
                        <lem>&lt;vitam&gt;</lem>
                        <rdg>add. Anstruther</rdg>
                    </app> finivit, et multi alii in aliis locis. Demum vero subita morte præventus
                    et divinitus extinctus, cessit Tatio, qui imperans 7 mensibus, cessit Floriano.
                    Quo post tres menses occiso, Probus 6 annis imperavit, anno incarnationis 270.
                    Iste probus fuit et armis strenuus, et Gallias a barbaris liberavit, et in
                    Oriente duobus bellis civilibus suos hostes confecit. Romæ Dionysio successit
                    Felix, et ei Eutychianus, et post eum Gaius, et inde Marcellinus.</p>
            </div>
            <div>
                <head type="add">282-. Carus til </head>
                <p><!--[31]-->Eo tempore fuit Manes, Persis genere, et acer ingenio, quiduo
                    Principia dogmatizavit, unum bonum et alterum malum. Contra quem luculente
                    scripsit Augustinus. Probus, militari tumultu interemptus, cessit Caro
                    Narbonensi 277° anno incarnationis, et imperavit duobus annis, et accivit
                    consortes ad imperium filios suos, Carinum et Numerianum. llle vero, in bello
                    Parthico fulmine ictus, interiit. Numerianus vero Apri soceri sui fraude
                    interfectus est. His successit Dioclesianus, anno incarnationis 279, et
                    imperavit annis fere 20. Iste Aprum manu sua occidit, et Carinum, fratrem
                    Numeriani, flagitiose timentem, gravi prælio confecit. Iste sibi accivit socium
                    commilitonem suum, Maximianum Herculium, quem misit in Gallias ad expugnandum
                    rusticorum Bagaldas.</p>
                <p><!--[31b]-->Sed in ipso itinere Thebæa legio in loco Galliæ, a Gauno super
                    Rhodanum martyrio occubuit. Horum enim tempore gravissima persequutio intentata
                    est per totum orbem. Edicto quippe promulgatum est, ut omnes ecclesiæ usque ad
                    solum diruerentur, et Scripturæ comburerentur, et primo prælati eorum sublimes
                    raperentur, tam nobiles quam ignobiles, et demum sine delectu omnes, qui non
                    abnegarent Christum, in carcerem detruderentur, nec dimitterentur, nisi
                    sacrificare consentirent. Demum vero flagris et flagellis urgebantur, et bestiis
                    exponebantur et omnia generi pœnæ subjiciebantur ut sacrificarent.</p>
                <p><!--[31c]-->Passus est ea tempestate Marcellinus papa, et Romæ 17000 martyrum; et
                    in Britannia Albanus, Aaron, et Julius. Duravit itaque persequutio usque ad
                    septimum annum Magni Constantini. Dum hæc agerentur erga ecclesiam, multa contra
                    imperium oriuntur difficilia. Unde pervadentibus barbaris imperium, Dioclesianus
                    Maximianum Herculeum fecit Augustum. Constantium vero et Maximianum Galerium
                    fecit Cæsares, tradens Constantio Theodoram Herculei Maximiani filiam, et suam
                    nomine Valeriam Maximiano Galerio. Divisa igitur sollicitudine imperii, facilius
                    vicerunt in aliquibus locis, et in aliquibus victi sunt. Demum vero Dioclesianus
                    et Maximianus Augusti partem imperii deposuerunt, et privati degere
                    cœperunt.</p>
            </div>
            <div>
                <head type="add">306-. Konstantin den Store</head>
                <p><!--[32]-->Constantius vero et Galerius Maximianus primi imperium in Orientem et
                    Occidentem sibi diviserunt, et quinque annis pariter regnaverunt. Fecit autem
                    Galerius in parte sua duos Cæsares, in Italia Severum, in Oriente Maximinum.
                    Galerius vero præcepit templa Deorum refici, et Christianos deleri. Sub eo
                    passus est in Alexandria Petrus, vir inclytus, et alii multi. Constantius vero
                    mitius se habebat, et fidem Christi venerabatur, et parcebat Christianis. Unde
                    et in brevi priorum persequutorum perditio supervenit; quum Dioclesianus Salonæ
                    interiit, et Maximianus Herculianus occisus est, et Severus in Italia
                    peremptus.</p>
                <p><!--[32b]-->Constantius igitur apud Eboracum Licinium ordinavit Cæsarem
                    Hispaniarum, et Constantinum filium suum Cæsarem Galliarum. Eo tempore Romæ
                    Marcellino successit Marcellus, et ei Eusebius, et illi Melchiades, et post eum
                    Silvester factus est Episcopus, qui Constantinum baptizavit, et privilegia
                    Romanæ ecclesiæ meruit, et Eucharistiam in lineo conficiendam instituit, et usum
                    dalmaticæ repperit. Constantinus igitur in Britannia imperator factus, imperavit
                    annis 30 et duobus. In Oriente vero regnavit Maximianus Galerius, qui non
                    cessavit a persequutione Christianorum. Ob eam enim causam persequutoribus eorum
                    honores contulit, et simulacra et templa Deorum restituit, et sacerdotes posuit,
                    et eis salaria constituit.</p>
                <p><!--[32c]-->Demum tamen subito inflatis visceribus, fistulis purulentis cruciatus
                    est; unde vermium multitudo scatebat. Deficientibus igitur medicis, Divinam esse
                    vindictam intellexit; et ideo edictum promulgavit de compescenda persequutione.
                    Displicuit vero edictum Maximino in partibus Orientis; et cessavit quassatio per
                    VI menses. Postea vero sævire cœpit, occasione accepta, quod seductores
                    mentirentur Jovis Amicalis simulacrum portenta quædam fecisse et responsa
                    dedisse, ne Christiani civitates inhabitarent. Legationes quoque misit contra
                    Christianos, ut denuo excitaretur seditio; et Judices provinciales multa
                    Ecclesiæ detrimenta intulerunt. Falsa quoque acta de morte Christi per
                    provincias fecerunt propalari, et commenta quædamturpia fecit effingi a pravis
                    mulierculis, et ad imperatorem deferri.</p>
            </div>
            <div>
                <p><!--[33]-->Præterea edicta contra Christianos æreis tabulis fecit conscribi, et
                    in civitates omnes transmitti. Postea successerunt bella et fames et
                    pestilentiæ, et alia innumera mala; inter quæ tamen claruit Christianorum
                    relligio; quas inter augustias suis etiam persequutoribus paterna et fraterna
                    caritate subvenirent. Romæ vero a prætorianis militibus creatus est imperator
                    Maxentius; adversus quem cum Licinio conspiravit Constantius. Quum autem idem
                    fautor Christianorum cogitaret de bello, nondum unctiatus signo crucis, crucem
                    in cœlo videre meruit.</p>
                <p><!--[33b]-->Quod signum ipse manu gestans, aureum vexillis etiam suis imprimi
                    fecit. Adeo igitur cœlitus instructus, signo Crucis securus, ad prælium
                    properavit. Veruntamen, sedulo semper orabat ne signum illud sanguine
                    pollueretur, et ut populus incolumis servaretur. Subito igitur exeunte Roma a
                    Maxentio per pontem transiens, quem ipse ad decipulam hostium fecerat, corruit
                    in Tiberim, et submersus est. Elevavit igitur Constantinus signum Crucis, et
                    omnimodis honoravit, et cum Licinio legem edictalem promulgavit, de solo Deo
                    Christianorum adorando et colendo. Et ut similiter statueret, Maximino
                    denunciaverunt. Hoc autem licet sibi displiceret, fecit; scientibus tamen
                    provincialibus, quod contra suam faceret voluntatem et conscientiam.</p>
                <p><!--[33c]-->Licinius vero postea Maximinum expugnavit, ut victus et sociatus
                    calonibus aufugeret, et ad sua rediret. Sacerdotes igitur deorum a quibus
                    illusus erat, fecit puniri; et conversus ad fidem, de libertate Christianorum
                    legem fecit edictalem; sperans quod Christi adjutorio impia bella quæ conceperat
                    in animo, ad victoriam traducere posset. Demum vero morbo regio correptus,
                    orbatus est luminibus; et causam gratiæ Dei suscepit, ut intelligeret iram Dei
                    et vindictam sibi incubuisse.</p>
                <p><!--[33d]-->Prius vero quam hæc agerentur Romæ, Constantius lepra perfusus est.
                    Consilio igitur sacerdotum idolorum, congregatis multis infantibus occidendis,
                    ut eorum sanguine lepra perungeretur misertus est imperator, et eos, cum
                    matribus suis, muneribus donavit, et remisit. Unde, sequenti nocte astiterunt ei
                    apostoli Petrus et Paulus, etsuaserunt ut vocaret papam Sylvestrem, qui tunc
                    erat in monte Soracte, et ejus uteretur medicina.</p>
            </div>
            <div>
                <head type="add">Konstantins dåb og Konstantinopel</head>
                <p><!--[34]-->Vocato igitur Silvestro, baptizatur, et sanitati restituitur. Unde
                    statim præcepit per totum orbem claudi templa, et omnem superstitionem aboleri,
                    et Fidem servari. Exstruxit quoque multas ecclesias; et demum ædificata
                    Byzantio, vocavit eam nomine suo <hi rend="smallcaps">Constantinopolim</hi>; et
                    cum Nobilibus Romanorum ad eam transivit; dato Palatio suo cum regalibus beato
                    Paulo et Petro et Silvestro.</p>
                <p><!--[34b]-->Acta est igitur ex prioribus magna lætitia in populo; et puniti sunt
                    qui prius Christianos punierant, et filii etiam Maximini. Sed et dolus
                    sacerdotis Antiocheni dæmonis, et fallacia Theotecti et complicium ejus,
                    relevata sunt; et factus est status Ecclesiæ optimus, Constantino totis viribus
                    relligionem fovente. Invidit tandem Licinius, et sævire cœpit in Christianos,
                    dicens, quod Dominum suum non exorarent pro eo, sicut pro Constantino; sed
                    memoriam et furorem ejus pariter Constantinus delevit. Eo tempore etiam Helena,
                    mater Constantini, Hierosolymis lignum Dominicæ Crucis invenit, et partem
                    Hierosolymis reliquit, partem vero cum clavis Constantinopolim
                    transportavit.</p>
                <p><!--[34c]-->Eodem tempore, quum apud Alexandriam post Achillam, qui Petro martyri
                    successit, sederet Alexander, surrexit Arius presbyter, dicens, tres esse in Deo
                    substantias. Quem Alexander crebro admonitum quum non posset ad fidem reducere,
                    conprovincialibus episcopis verbum hæresis illius manifestavit. Vocatodemum
                    Concilio Niceno, præsente Constantino, a CCC et <hi rend="smallcaps">XVIII</hi>
                    episcopis condemnatus est.</p>
            </div>
            <div>
                <p><!--[35]-->In eo Concilio pronunciavit Constantinus sacerdotem episcopum a solo
                    Deo condemnandum; et ideo se nullum judicaturum. In eodem Concilio vir
                    simplicissimus acerrimum philosophum solo verbo vivo convertit ad Fidem. Illi
                    Concilio interfuerunt Pannuchius Ægyptius, et Spridon Cyprius, viri Apostolici,
                    virtutibus et signis. Quidam tamen faverunt Ario, XVIII; sed XI eorum conversis
                    ad Fidem, reliqui cum Ario in exilium deportati sunt.</p>
                <p><!--[35b]-->In ea synodo, Sancti Patris symbolum cuderunt, et aliquot Decreta,
                    quæ in Ecclesia celebrem habent auctoritatem. Eo tempore ulterior India conversa
                    est ad Fidem, per Edicium et Frumenticium; et Hispania per mulierculam captivam,
                    quæ infantulum cilicio suo suscitavit, et reginam sanavit, et precibus suis
                    columnam erexit. Instructi vero sunt postea per sacerdotes a Constantino
                    missos.</p>
            </div>
            <div>
                <p><!--[36]-->Silvestro successit Marcus. et ei Julius, qui tunc sedens, non
                    interfuit concilio propter infirmitatem senectutis: misit autem legatos Vitum et
                    Vincentium. Floruerunt eo tempore Osius Cordubensis, Dorothæus Tyrensis, Maximus
                    Trevirensis, Nectarius Viennensis, Eusebius Cæsariensis, Remis Augustudunensis,
                    Pannutius Ægyptius, Cupertius Aurelianensis, qui indice columba ordinatus est.
                    Demum mortua Helena, Constantina, filia ejus, relicta Licini, familiaris fratri
                    suo, quum et ipsa moreretur, familiarem sibi sacerdotem Arrianum obnixe
                    commendavit fratri suo, qui in tantam gratiam admissus est, ut ejus instantia
                    revocaretur Arius de exilio, iterato tamen Concilio audiendus.</p>
                <p><!--[36b]-->Fidem enim suam conscripserat, omnino fidei nostræ per verba
                    consonam, et in summa contrariam. Non relaxans tamen animi sententiam, imperator
                    decrevit concilio fidem esse probandam apud Alexandriam inter conscios fraudium
                    suarum, CXXII. Et L anno imperii sui mortuus est Imperator. Et testamentum, in
                    quo Constantium filium suum hæredem scripserat, Arriano sacerdoti familiari suo
                    commendavit. Quod ipse fideliter Constantio reservavit et tradidit; et ideo
                    tantam ejus assequutus est familiaritatem ut dominus aliorum et imperator ab eo
                    pateretur imperari. Unde cogi cœperunt episcopi Arrium recipere, etiam
                    inviti.</p>
                <p><!--[36c]-->Quum ergo convenissent, Eusebius episcopus, fautor Arrii, apud
                    Constantinopolim publice introduxit Arium in ecclesiam, ut eum Alexander
                    reciperet, vel ab episcopatu suo pelleretur. Quum autem Arrius inter multos
                    constiparetur, humanæ necessitatis causa ad publicum locum declinavit, in quo
                    intestina et omnia viscera sua turpiter egessit. Adeo, quum statim ad notitiam
                    omnium venisset, confusi adjutores ejus recesserunt. Et completus est sermo
                    Alexandri, ad gloriam Dei orantis, "Judica, Domine, inter me et minas Eusebii et
                    vim Arrii." Timentes vero sibi accusatores, mortem Arrii per eunuchos
                    palliaverunt, ne agnita veritate punirentur.</p>
            </div>
            <div>
                <p><!--[37]-->Mortuo demum Alexandro, substituitur ei Athanasius, vir catholicus et
                    eruditus, quem fautores Arrii persequi cœperunt, scientes quod, eo vigente,
                    hæresis sua non posset procedere, habentes Constantium favorabilem. Et in
                    concilio eum falsis accusationibus lacessierunt, et in fugam propulerunt; et VI
                    annis delituit, pastus in latebris a muliere quadam, ubi, quum capi deberet,
                    aufugit ad Constantem fratrem Constantii.</p>
            </div>
            <div>
                <p><!--[38]-->Receptus igitur honorifice, obtinuit, ut Constans ad fratrem suum
                    scriberet, quatenus Athanasium restitueret; alias enim ipse eum restituturus
                    erat, sumptis pœnis ab adversariis ejus. Timens igitur Constantius, restituit
                    Athanasium, prius tamen expetito ab eo, quod Arriani apud Alexandriam seorsim
                    habere possent ecclesiam. Quod vir sanctum sub conditione concessit, si
                    Constantinopolim seorsim habere possent ecclesiam, qui Arrianis favere nollent.
                    Quod licet æquum videretur Imperatori, non tamen est admissum ab hæreticis.</p>
                <p><!--[38b]-->Mortuo vero demum Constante, per Magnentium tamen statim iterato
                    persequutio orta est in Athanasium. Et quum Constantius vindicâsset fratrem
                    suum, statim publice pronunciavit persequendum Athanasium; prius tamen concilio
                    convocato, et eo condemnato; cui condemnationi qui acquiescere noluerunt, in
                    exilium detrusi sunt. Igitur Liberius, qui successit Julio, pro fide Niceni
                    Concilii in Tiberiam Thraciæ relegatus est, et Felix diaconus substitutus est
                    ei, qui tamen Nicenam fidem inconcusse servavit, quum sacerdotes quosdam
                    Arianos, familiares Constantino, a concilio suo expulit et excommunicavit.</p>
                <p><!--[38c]-->Unde postea Liberius revocatus est, imperatore indignante factum
                    Felicis. Liberius vero sine discretione quibuslibet communicavit. Facta est
                    igitur persequutio ab Arrianis adeo gravis, ut etiam in ecclesiis, Liberio non
                    prohibente, Catholici necarentur. Passus est itaque Romæ martyr Eusebius; et
                    Felix papa sede privatus, et alii multi afflicti. Hierosolymis Cyrillus post
                    Maximum; in Alexandria Georgius, et multi alii hæretici in aliis ecclesiis; ita
                    quod facta est facies Ecclesiæ fœda nimis, et ubique Catholici
                    deprimerentur.</p>
            </div>
            <div>
                <p><!--[39]-->Scissa vero demum hæresis in tres partes; in Eunominianos, dicentes
                    per omnia Filium dissimilem Patri tanquam creaturam Creatori; item in Arrianos,
                    dicentes, Filium similem Patri largitate gratiæ, non proprietate naturæ: item,
                    in Macedonianos, dicentes, per omnia Filium similem Patri; spiritum vero Sanctum
                    nihil habere commune cum eis. Interea, sunt defuncti Constans et Constantius.
                    Unde per idem tempus creatus est Imperator Veteranio, quidam senex illiteratus.
                    Quem deposuit Constantius, quum iret ad expugnandum Magnentium. Et demum victus
                    est Magnentius, et apud Lugdunum se ipsum interfecit. Similiter Decentius frater
                    ejus laqueo se suspendit.</p>
                <p><!--[39b]-->Sciendum quod Magnus Constantius duos fratres habuit, non uterinos,
                    sed de patre, Dalmatium et Constantium. Sed Dalmatius interemptus est,
                    Constantius vero duos habuit filios, Gallum et Julianum. Et Gallus, Cæsar
                    factus, parum vixit: Julianus scholis vacabat. Evocatus igitur a Constantino,
                    factus est Cæsar contra Galliam; et feliciter ei cessit. Unde, quum placeret
                    militibus, Augustus appellatus est, et indignanti inde Constantio, defuncto
                    successit.</p>
                <p><!--[39c]-->Eo tempore delatæ sunt reliquiæ sancti Andreæ Constantinopolim, et
                    Lucæ Evangelistæ, et Timothei. Et prodierunt Anthropomorphitæ, qui lineamenta
                    corporea ponebant in Deo. Anno igitur ab Incarnatione CCCLXIV, imperavit duobus
                    annis Julianus. Hic quum fuisset baptizatus et clericus, factus Imperator,
                    idolatra fuit, prius in occulto et postea in manifesto. Callide enim ab initio
                    et dolose fidem impugnabant, et datis honoribus avertebat homines a fide.</p>
            </div>
            <div>
                <p><!--[40]-->Prohibuit enim honoreset judicia dari Christianis, quia lex sua eos
                    uti gladiis prohibebat. Demum vero suadetur ei Athanasium destruere, quia alias
                    artes magicæ non possent eis quidem prodesse. Jubetur igitur Athanasius quæri ad
                    pœnam; sed et populo palam inferre pœnam jussit, quia cantâssent, Confundantur
                    omnes, qui adorant sculptilia, et qui gloriantur in simulacris suis, dum
                    traherent sepulcrum Babylæ martyris, in cujus vicinia non poterant dæmones
                    Apollinis responsa dare. Accitus vero Athanasius inventus est, et non tamen
                    agnitus; et ideo rediit et delituit, donec Julianus occisus obiit. Et exercitus
                    ejus rediit post annum et octo menses.</p>
                <p><!--[40b]-->Idem Julianus, in odium fidei, dedit licentiam re-ædificandi Templum
                    Hierosolymis; ad quod quum convenissent, quicquid in die fecissent, sequenti
                    nocte destruebatur. Venit enim terræ motus, et ipsos Judæos oppressit et
                    suffocavit. Quum autem mane facto obrutos quærerent, venit ignis subitus, et
                    reliquos Judæos succendit. Unde et ab inceptis destiterunt; et insuper multi
                    credere cœperunt. ldem præcepit ut milites sacrificarent, et qui sacrificare
                    nollent, militia expulit, ut Jovinianum et Valentinianum, qui pugno percussit
                    ministrum templi qui eum aspergeret aqua sua. Unde et in custodiam traditus fuit
                    ad pœnam. Quod ei postea venit ad gloriam.</p>
                <p><!--[40c]-->Eo tempore Pagni violaverunt sepulcrum Johannis Baptistæ comburentes
                    ossa et dispergentes cinerem: ossa tamen semiusta peregrini quidam
                    recollegerunt. Vulneratus demum Julianus, quum morte arctaretur, clamavit,
                    "Vicisti, Galilæe;" et ita miser expiravit.</p>
            </div>
            <div>
                <p><!--[41]--> Beatus enim Basilius impetravit a Domino, ut martyr Mercurius eum
                    interficeret: quod ipse prius in visione vidisset, et populo pronunciasset.
                    Labianus quoque sophista, quæstor in Perside, similem videt visionem. Successit
                    ei Jovinianus, qui præelegerat militia exui quam sacrificare. Qui quum
                    traheretur ad imperium, clamavit se nolle Paganis imperare. Quum autem clamarent
                    omnes se Christianos esse, ille imperium suscepit, et de circumseptione hostium
                    eduxit exercitum; facta pace cum hostibus. Huic post VIIl menses successit
                    Valentinianus, anno Incarnat. CCCLXVI, et imperavit XI annis. Iste probus et
                    prudens fuit.</p>
                <p><!--[41b]-->Cui quum consortem dare vellent commilitones, dixit, "Vestrum fuit
                    mihi dare imperium, eo vero suscepto, meum est cogitare de rebus communibus." Et
                    mox accivit socium Valentem fratrem suum. Qui per uxorem suam factus Arianus,
                    Eudoxio juravit, se dogma Arrianum professurum. Verum, fratre vivente, repressit
                    propositum. Descendit autem Valentinianus in Italiam, et apud Mediolanum
                    defuncto Ausentio Ariano, qualis eligi deberet episcopus, determinavit, et ut
                    bene agerent rogavit. Et electus est demum Ambrosius Catechumenus, et ab
                    imperatore confirmatus.</p>
                <p><!--[41c]-->Sæviente Valente, Athanasio successit Petrus; sed eum Lucius Arianus
                    episcopus effugavit. Sed et eremitas, qui per Ægyptum errabant et Orientem,
                    nulla reverentia habita miraculis quæ faciebant, impie destruxit. Adeo vero
                    insanire cœpit iniquus Valens, ut apud Edissam pugno percuteret præfectum suum,
                    quia parceret Christianis.</p>
            </div>
            <div>
                <p><!--[42]-->Qui quum tandem, pariturus insaniæ Principis, exiret ad pœnas
                    innocentium, videns eos, etiam præmunitos abeodem ut fugerent, properare ad
                    martyrium, rediit nihilominus ad insanum principem; et per constantiam populi,
                    ejus iram repressit; et cessavit persequutio paululum. Mauvia enim, Sarracenorum
                    regina, infestabat Romanos, nec eis pacem dare voluit, nisi Moses quidam,
                    Catholicus Christianus, genti suæ daretur episcopus. Adeo statim cum
                    festinatione <app>
                        <lem>&lt;id&gt;</lem>
                        <rdg>add. Anstruther</rdg>
                    </app> fieri oportere decretum est. Quum autem Lucius eum ordinare vellet, ille
                    in publico ordinationem ejus abominatus est, et necessario Catholicos ab exilio
                    revocari oportuit ad ejus ordinationem, in confusionem et in dedecus Lucii.</p>
                <p><!--[42b]-->Sub hoc tempore Valentis, clari erunt Dindymus cæcus, et Basilius, et
                    Gregorius. Basilius ordinem formavit monachorum, Gregorius, vitam clericorum;
                    multumque diebus suis fecerunt, et sub tribulatione tyranni. Ambrosio baptizato,
                    octava die ordinatur episcopus. De quo Valentinianus ait, "Gratias ago tibi,
                    Salvator, quoniam huic viro ego quidem corpora, tu autem animas commisisti; et
                    meam electionem tuæ justitiæ convenire voluisti." Et non multo post, quum idem
                    Ambrosius verbum in ecclesia faceret, vidit quidam Arianorum angelum ad aurem
                    stantis episcopi, indicantem ei quod populo nunciare deberet, et eo conversus
                    est ad Fidem.</p>
                <p><!--[42c]-->Fuit et circa ea tempora Martinus, qui ad doctrinam Hilarii
                    Pictaviensis episcopi, multam induit sanctitatem et miraculorum virtutem. Eo
                    quoque tempore data est immunitas Sicambris, ne pararent tributa, quia juvissent
                    Valentinianum contra Barbaros. Hi vero Sicambri de continenti terra venientes
                    per mare, ingressi Tanais ostia fluminis, per Mæotidas paludes, in finibus
                    Pannoniarum castra metati sunt, et civitatem ædificaverunt, quæ Sicambria
                    diceretur; unde Franci fuerunt.</p>
                <p><!--[42d]-->Quum autem post decennium exigerentur tributa, Franci, aucti numero
                    et viribus, dare noluerrunt; et deinceps immunitatem sibi præsumpserunt; quod
                    non esset qui eos aggredi auderet, Marcomenide et Genebaldo duce præsidentibus.
                    Unde, egressi de Sicambria, plurima Germanorum oppida secus ripas Rheni fluminis
                    pervaserunt. Quorum numerus quum primo suo adventu in Sicambriam vix ad duodecim
                    millia fuisset, in tantam coaluerunt gentem, ut esset omnibus formidini et
                    timori.</p>
            </div>
            <div>
                <p><!--[43]-->Unde pretio sui sanguinis a tributo soluti, nullum ulterius vectigal
                    solvere voluerunt. Nec fuit quisquam qui eos jure belli posset redigere sub jugo
                    tributi. Marchomenide defuncto, Pharamundus Francis præficitur. Imperantibus
                    vero Valentiniano et Valente, creatus est imperator Ambianis Granius, filius
                    Valentiniani. Sed Valentiniano defuncto, XImo anno imperii sui milites Italiæ
                    Valentinianum, filium suum tenerum, imperatorem fecerunt, superstitibus adhuc
                    Granio fratre ejus et avunculo ejus Valente. Valens igitur, Deo odibilis, cum
                    nepotibus suis, quatuor annis regnavit.</p>
                <p><!--[43b]-->Porro, parvus Valentinianus natus fuit de Justina Ariana. Quæ,
                    vivente marito, nihil ausa est contra Catholicos. Eo vero mortuo, aggressa est
                    Ambrosium, et filium suum inflammavit contra eum, et contra alios Catholicos.
                    Interim Valens in Oriente multis persequutionibus sævit, et pastoribus nudavit
                    ecclesias. Sed postea a Sancto Basilio delinitus est, et visitatus morte filii,
                    quem fecit baptizari ab Arianis, et de agritudine uxoris suæ. Oblitus vero
                    doctrinæ Basilii, quum vellet edicta noxia Catholicis scribere, nullo modo
                    potuit calamum aptare; unde etiam chartam rupit, sed tamen non ab hæresi omnino
                    quievit.</p>
                <p><!--[43c]-->Quarto decimo anno imperii sui, quatuor gentes insurrexerunt ei,
                    quibus præerant duces duo Fridericus et Athalicus, qui quum postea discordarent,
                    Valens tulit opem Athalico, qui et vicit Fredericum. Hujus igitur beneficii
                    gratia petierunt sibi dari episcopum. Quibus Valens dedit Wulfilam Arianum, qui
                    eos pravo incendit dogmate. Postea vero iidem Gothi rebellaverunt, quibus quum
                    occurreret Valens, victus est, et deprehensus fugiens ab hostibus, in villula
                    quadam igni consumptus est, justo Dei judicio. Post tantum trophæum <app>
                        <lem>&lt;Gothi&gt;</lem>
                        <rdg>add. Anstruther</rdg>
                    </app> ceperunt Thraciam et Daciam. Inde dum Friderico Alaricus successisset,
                    cum Stilichone etAurelio consulibus intraverunt Italiam.</p>
            </div>
            <div>
                <p><!--[44]-->Hac tempestate Messalianorum hæresis orta est, qui dæmonis
                    inoperationem crederent esse spiritum Sanctum, et eucharistiam non prodesse ad
                    salutem. Hos autem Tavianus Antiochenus redarguit et vicit. Defuncto Valente,
                    imperavit Gratianus cum fratre suo annis VI, vir Catholicus, et modestus et
                    literatus, et sobrius et castus. Quum autem negligeret exercitum, Firmus quidam
                    contra eum purpuram accepit. Unde Theodosium, virum probatum, accivit ad
                    imperium. Qui barbaras gentes statim devicit, et partes Orientis suscepit.
                    Justina vero, mater Valentiniani parvuli, alumna hæresis Arianæ, filium suum
                    induxit ad persequutionem Ecclesiæ, et maxime persequi cœpit Ambrosium; sed non
                    obtinuit propter populum.</p>
                <p><!--[44b]-->Eo tempore Eunomius dogmatizavit unam mersionem in baptismo, contra
                    quem sancta secunda synodos congregata est apud Byzantium, C et L Patrum. In qua
                    damnatum est dogma Eunominianum. De Britannia prodiit Maximus, vir imperio
                    dignus, nisi tyrannidem arripuisset. Iste habuit Andragathum ducem exercitus,
                    subdolum et factiosum. Qui finxit uxorem Gratiani proxime venturam Lugdunum. Quo
                    quum festinaret Gratianus occurrere, interfectus est ab Andragatho. Audiens
                    Theodosius quod actum fuit, demum converso exercitu ad eos, interfecit Maximum
                    apud Aquileiam.</p>
                <p><!--[44c]-->Quo mortuo, præcipitavit Andragathum de navi, et submersus est. Tunc
                    Valentinianus potitus est imperio in pace; sed postea apud Viennam dolo
                    Arbogastis strangulatus est. Quo mortuo, Arbogastes Eugenium tyrannum fecit
                    imperatorem. Romæ Liberio successit Damasius. Apud Francos Pharamundo successit
                    Chlodius, et Chlodio Merovæus; qui reges criniti erant. Theodosius imperavit
                    annis XV, et cum Gratiano imperaverat VI annis. Porro, Arbogastes et Eugenius
                    occupaverant Alpes.</p>
            </div>
            <div>
                <p><!--[45]-->Ambobus occurrit Theodosius; et Dei tum fretuspræsidio, stravit captum
                    Eugenium. Et Arbogastos sibi manum injecit, et se occidit. Quippe in ipso
                    congressu bellorum omnia tela conversa sunt in hostes impulsu ventorum, et ita
                    suis armis expugnati sunt. Deinde Theodosius, lapidatis judicibus quibusdam apud
                    Thessalonicam, populum in circo fecit interfici sine delectu nocentis et
                    innocentis. Unde Ambrosius interdixit ei introitum ecclesiæ, et quantum
                    deliquisset edocuit. Imperator vero patienter sustinuit, et non prius ad
                    concionem ecclesiæ admitti meruit, quam post dolores et lacrymas legem scripsit,
                    Ante summam mortis vel præscriptionis, XXX diebus expectandum: ut, si injusta
                    fuerit, corrigatur; si vero justa, firmetur.</p>
                <p><!--[45b]-->Quod quum fecisset, introgressus introivit chorum. Ad quem Ambrosius
                    "Egredere, quia purpura imperatores decet, et non sacerdotes." Hanc itaque
                    conditionem gratanter suscepit imperator; et exivit, cum brevi tamen
                    excusatione, quod ita solitus fuerit facere apud Constantinopolim. Uxor ejus non
                    minori studio Deo placere studebat; circa pauperes curam solicitudine gerens.
                    Factus est igitur Theodosius acceptus Deo et hominibus; adeo ut prophetam Deus
                    ei dederit Johannem Eremitam, qui assignaret ei, quando ad bella procederet et
                    quando desisteret.</p>
                <p><!--[45c]-->Eo tempore surrexit Apollinaris, dicens, Christum animam rationalem
                    non habere. Cujus sequaces Apollinaristæ dicti sunt; sed cito hæresis expiravit.
                    Quum autem Pagani ex occasione insolescerent, imperator, præeligens errantes
                    emendare quam perdere, rescribit, illorum vindictam, quos ante aras sanguis fus?
                    martyres fecerat, non esse poscendam; in quibus dolorem interitus superavit
                    gloria meritorum. De cætero, omnis malorum occasio et origo amputanda est, ut
                    pax fiat. Factum est itaque quod Serapis imago antiqua confracta est et
                    combusta; et error in totum detectus, et dolus apertus, qui per lapides
                    adamantinos elevabat simulacrum solis ad salutandum Serapim.</p>
            </div>
            <div>
                <p><!--[46]-->Hæc statua supercaput modium habuit, et quidam dicebant esse
                    simulacrum Jovis, quidam, statuam Joseph. Ita per totum mundum errores
                    innotuerunt, et ceciderunt templa Deorum, Christianis evertentibus ea, sicut
                    ipsi prius ecclesias dejecerant. Theodosius enim, lege data, idolorum templa
                    solo tenus præcepit everti, quæ ante eum claudi fecerat Constantinus. Sed impius
                    Julianus ea aperiri fecit: Jovinianus vero immolationes interdixit: perfidus
                    Valens licentiam dedit, ut, quomodo quis vellet, Deum coleret. Iste ergo plus
                    aliis fecit, qui totum cultum delere studuit. Theodosius Ursinus archidiaconus
                    se ordinari fecit adversus Damasium. Sed eum expulsum vix permisit Neapoli
                    esse.</p>
                <p><!--[46b]-->Eo tempore floruit Hieronymus et Dindymus cæcus. Porro defunctus est
                    demum Theodosius apud Mediolanum, XVIto anno imperii sui, vir clemens animo, et
                    comis humanitate, munificus, et patiens.</p>
            </div>
            <div>
                <p><!--[47]--> Ille consobrinarum nuptias interdixit; et apud Constantinopolim est
                    tumulatus. Theodosio successit Arcadius cum fratre suo Honorio, anno ab
                    Incarnatione Domini CCC nonagesimo, et imperavit XIII annis. Rufinus procurator
                    fuit Arcadii in partibus Orientis, et Stilicho, Honorii, in partibus Occidentis.
                    Multa in diebus suis per rebelles et seditiones pertulerunt difficilia. Sed
                    Patris merita ei profuerunt, quum variis occasionibus eorum inimici interierunt.
                    Roilus, dux Scythiæ, fulminatus est. Radagasius, rex Gotthorum, qui monachos
                    militare coegit, interfectus est.</p>
                <p><!--[47b]-->Alaricus, rex et magister Palatii Occidentalis, qui Eutherium, filium
                    Stilichonis, imperatorem facere moliebatur, defunctus est, eique successit
                    Adevulfus, qui Romam arripuit, et Placidam sororem Arcadii cepit, et duxit in
                    uxorem. Romæ successit Damasio Siricius, qui pœnitentibus in ultimo viaticum
                    parari præcepit; et ei Anastasius, et ei Innocentius. Hierosolymis sedit
                    Cyrillus; Antiochiæ, Porphyrii successor fuit Alexander; Constantinopoli,
                    Johannes Chrysostomus, qui exosus Augustæ passus est bis exilium; in quo et diem
                    obiit. Ad cujus rei vindictam grando percussit patriam, et mors Augustam. Eo
                    quoque tempore mortuus est et Sanctus Martinus, et floruit Donatus, qui draconem
                    sputo oris sui interfecit.</p>
                <p><!--[47c]-->Merovæo successit Childericus super Francos. Arcadio, quum regnasset
                    XIII annos cum patre suo et cum fratre suo XIV, successit Theodosius, filius
                    suus VIII annorum.</p>
            </div>
            <div>
                <p><!--[48]-->Eo temporefuerunt hæretici Piscillianistæ, qui fato omnia ascribebant.
                    Fuit et Pelagius Brito, qui, Juliano quodam comite, multos errores seminavit in
                    Ecclesia. Honorius igitur cum Theodosio parvo imperavit XVI annis. Quibus
                    imperantibus, gentes insolescere cœperunt. Factus est tyrannus in Britannia
                    Gratianus Municeps; cui occiso Constantinus de infima familia subrogatur: qui
                    statim in Gallias exivit, et in Hispaniam Judices destinavit. Hunc autem apud
                    Aretum occidit Constantius comes, missus ab Honorio. Ei tamen successit nobilis
                    Jovinus; sed statim occubuit. Sed et Attalus, qui tria millia navium et
                    septingentas versus Romam ducere voluit, occisus est a comite Marino.</p>
                <p><!--[48b]-->Adevulpho successit Segericus, et ei Wallia, et ei Theodoricus. Unde
                    Honorius Placidam dedit Constantio in uxorem, qui ex ea habuit Constantinum. Eo
                    tempore fuit grande bellum, in quo victus est rex Attila, et Theodoricus
                    occisus. Attila tamen, resumptis viribus, multa mala fecit, et Romam irrupit.
                    Pepercit tamen fugitivis in Ecclesiam.</p>
                <p><!--[48c]-->Romæ Innocentio successit Zosimus, et ei Bonefacius, et ei
                    Celestinus. A quo Palladius missus est ad Scotos. Eo tempore scripsit
                    Augustinus, Hipponensis episcopus, et Orosius. Honorio defuncto, Johannes
                    invasit imperium, quem interfecit Ardaburius, missus a Theodosio. Valentinianum
                    igitur filium Placidæ fecit Augustum Theodosius, et cum eo regnavit, XXIo anno;
                    filiamque suam Eudoxiam dedit ei in uxorem.</p>
                <p><!--[48d]-->His temporibus Africa recessit a subjectione Romana per comitem
                    Bonifacium. Et gens Saxonum venit in Britanniam; et Germanus Autissiodorensis,
                    et Lupus Terracensis, in Britanniam transfretantes, Pelagianam hæresim
                    aboleverunt. Sed et imperatrix Eudoxia, rediens ab Hierosolyma, attulit catenas
                    Sancti Petri; quarum susceptio celebratur kalendis Augusti; ipsa enim dies, in
                    qua angelus Petrum eduxit de carcere, fuit circa Pascha. Romæ Celestino Sixtus
                    tertius, et ei Leo Papa primus successit. Eo tempore fuit Nestorius
                    hæreticus.</p>
            </div>
            <div>
                <p><!--[49]-->Fuit eodem tempore Mamertus, Viennensis episcopus, qui instituit tres
                    dies rogationum,pro terræ motu, et pro lupis, et pro aliis pestilentiis
                    effugandis. Theodosio defuncto imperii sui anno XLII, factus est Marcianus
                    imperator, anno Incarnationis Dominicæ CCCCXLIII, et imperavit cum Valentiniano
                    VI annis. Horum imperatorum tempore celebrata est quarta synodus Chalcedone sub
                    Leone papa, DCXXX patrum. In qua Nestorius et Eutyches condemnati fuerunt. Erant
                    etiam illis diebus in Burgundia Tetrarchiæ inter quatuor fratres, Gondebaldum,
                    et Gondegilium, et Childericum, et Godmarum. Childerico, Francorum regi,
                    successit Clodovæus.</p>
                <p><!--[49b]-->Interea Valentinianus occidit Agetium, et servi Agetii deinde
                    Valentinianum. Cui successit Maximus; et ei statim interfecto Avitus, a Romanis
                    creatus. Marciano demum post VI annos et VI menses mortuo, subrogatus est Leo
                    Magnus, anno ab Incarnatione Domini D et L, et imperavit XVI annis. Avitus
                    depositus ab imperio, factus est episcopus Placentinorum. Leo vero Arthemum
                    fecit Cæsarem, cui successit Oliberius, et ei Lucerius, et ei Nepos, qui eum
                    fecit episcopum.</p>
                <p><!--[49c]-->Nepos Orestem misit contra Theodoricum vastantem res Romanorum. Qui
                    quum inde reverteretur, Augustulum, filium Nepotis, imperatorem creavit. Qui
                    Orestem interfecit. In isto Augustulo Augustorum privilegium defecit,
                    crescentibus regibus Francorum. Quippe Clodovæus accepit uxorem Crotillidem
                    Christianam; qui a beato Remigiobaptizatus est postea propter victoriam habitam
                    contra Alemannos.</p>
            </div>
            <div>
                <p><!--[50]-->Qui in eo bello vovit se futurum Christianum, si vinceret; et hoc
                    fideliter implevit. Gondebuldo successit Sigismundus et Godmarus, filii ejus, in
                    Burgundia. Romæ Leoni successit Hilarius, et ei Simplicius, et ei Felix tertius,
                    et ei Gelasius, qui præfationes fecit et orationes; et ei Anastasius. Eo quoque
                    tempore Hunericus, rex Vandalorum, Arianus, multos catholicos cruciavit, et
                    linguis privavit. Leo imperator, XVIto anno imperii sui, fecit Zenonem, generum
                    suum, magistrum Orientis; Basilicum, Verinæ Augustæ fratrem, Thraciæ magistrum;
                    Leonem, filium suum, Augustum.</p>
                <p><!--[50b]-->Qui imperavit uno anno, factusque est Cæsar Basiliscus. Sed Zenon
                    imperator, qui imperavit duobus annis cum Basilisco, et XV solus,—iste scripsit
                    Enticon librum contra fidem, et regi Theodorico commisit curam palatii sui; et
                    demum dato ei honore patriciatus, destinavi eum in Italiam. Qui ibi suum et non
                    Zenonis gessit negotium. Finitimos enim reges sibi matrimonio copulavit, et
                    sedem suam constituit apud Ravennam; homo Arianæ sectæ, perniciosus
                    Ecclesiæ.</p>
                <p><!--[50c]-->Romæ Gelasio sedente, inventa est crypta Sancti Michaelis in monte
                    Gargano. Et scripsit Fulgentius, episcopus Rupensis. Post Gelasium fuit
                    Anastasius. Post quem fuerunt duo, Symmachus et Laurentius. Quod quum
                    accidisset, a senatu missi sunt ambo ad Theodoricum, qui præcepit, quod prius
                    ordinatus et cui major pars populi faveret, ipse sederet. Unde abjectus est
                    Laurentius. Post tres vero annos accusato Symmacho, rediit Laurentius.
                    Congregata vero synodo ab eodem Symmacho, C et XV episcoporum, et in ea eo
                    purgato, rediit Symmachus, etabjectus est Laurentius.</p>
            </div>
            <div>
                <p><!--[51]-->Zenone mortuo, successit Anastasius, anno ab Incarnatione Domini
                    CCCCLXXXIV, et imperavit XXVII annis. Iste, ab Acatio depravatus, fovebat
                    hæreticos, et persequebatur Catholicos. Eo tempore Clodovæus, rex Francorum,
                    animatus psallentium voce, in basilica Sancti Martini Turonis dicentium,
                    Percinxisti me, Domine, virtute ad bellum, &amp;c. cerva duce Viennam transivit;
                    et occurrens Alarico regi juxta Pictavium, vicit et occidit eum. Et de
                    Burdegalis, post hyemem, transivit Tholosam, quæ caput regni erat; et Amalrico,
                    filio Alarici, fugato in Hispaniam, asportavit inde thesauros. Et rediens
                    Parisios, ædificavit basilicam apostolorum Petri et Pauli.</p>
                <p><!--[51b]-->Eo quoque tempore, Sigismundus, hortatu Aviti, episcopi Viennensis,
                    ædificavit in Burgundia basilicam Sancti Mauricii et sociorum ejus. Interea ab
                    Anastasio insignitus est Clodovæus trabea consulari; et inde appellatus est
                    Augustus. Eo autem mortuo, ei successerunt quatuor filii ejus, XXXmo anno regni
                    sui. Regnavit ergo Theodoricus Metis, Clodomarus Aurelianis, Clotharius
                    Suessionis, Childebertus Parisiis. Crotildis, soror eorum, nupsit Amalrico, in
                    Hispaniam traducta. Romæ Symmacho successit Hormisda, qui Anastasium corripuit
                    de suo errore. Ille vero superbe respondit, se velle jubere et non juberi; et in
                    sua remansit perfidia.</p>
            </div>
            <div>
                <p><!--[52]-->Unde fulmine ictus,expiravit. Cui successit Justinus, Christianissimus
                    imperator, anno ab Incarnatione Domini DXl, et imperavit XXIII annis. Ad hunc
                    misit Hormisda nuncios pro liberandis catholicis, quos Anastasius in exilium
                    detruserat; et statim liberati sunt. Ad eundem venit Johannes, successor
                    Hormisdæ, et impetratis quæ volebat, et honeste dimissus, venit Ravennam, et ab
                    iniquo Theodorico captus et incarceratus cum Symmacho patricio, et cum Boethio
                    philosopho interemptus est. Mortuus est autem cito postea terribili morte
                    Theodoricus, cujus animam vidit eremita quidam detrudi in ignem Vulcani et in
                    ejus ollam ad pœnam.</p>
                <p><!--[52b]-->Ei vero successit nepos ejus Athalaricus, et ei Theobaldus. Iisdem
                    temporibus, filii Clodovæi regnum Burgundiæ suo regno asciverunt, occisis
                    Sigismundo et Godinaro. Sed et regnum Thuringorum Hermefredi, cujus neptem
                    Radegundam duxit Clotharius, et habuit, donec ipsa Pictavis religionis habitum
                    suscepit, et in eo sanctam vitara finivit. Sed et magnam partem Italiæ et
                    Hispaniæ subjugaverunt. Unde reversus Childebertus, cum stola beati Innocentii,
                    in ejus honorem construxit ecclesiam extra Parisios, quæ nunc, quasi mutato
                    nomine tituli, dicitur Sancti Germani; sicut ecclesia Apostolorum, Sanctæ
                    Genovevæ.</p>
                <p><!--[52c]-->Romæ, post Johannem sedit Felix, et post eum Bonifacius, et post eum
                    Johannes Secundus, et post eum Agapitus. Eo tempore fuit Sidonius episcopus;
                    eoque tempore fuit Alboinus, filius Aldom, qui introduxit Longobardos de
                    Pannonia in Italiam. Justino successit Justinianus Magnus, anno Incarnationis
                    Dominicæ DXXXIIII, et imperavit annis XXXVIII et XI diebus. Iste de multis
                    gentibus triumphavit.</p>
            </div>
            <div>
                <p><!--[53]-->Septimo quippeanno imperii sui per Belisarium in Vandalos et Gelemerum
                    triumphavit. Quod audiens Theoadus misit Utigem, cum exercitu contra eum. Qui
                    Utiges, statim rex factus, sprevit dominum suum Theoadum; et traducta nepte
                    Theodorici macescente, continuo anno Romam obsedit. Sed demum a Belisario
                    fugatus, apud Ravennam captus, deportatus est Constantinopolim. Porro Gotthi
                    demum Totilem regem creaverunt, et multas imperio et Fidei persequutiones
                    intulerunt. Hunc tamen per Narsetem ducem interemit Justinianus; et Bucellenum,
                    ducem Francorum, XVo anno imperii sui.</p>
                <p><!--[53b]-->Facta est mortalitas magna, et instituta est festivitas
                    Purificationis Mariæ. Et celebrata est quinta Synodos sub Agapeto papa; in qua
                    depositus est Anthemius, Constantinopolitanus episcopus, fautor hæreticorum.
                    Huic Agapeto successit Silverius, tricesimo anno imperii sui. Declinavit
                    Justinianus a Fide Catholica. Unde præcepit Silverio, ut restitueret Anthemium.
                    Qui quum nollet hæreticum restituere, ab Augusta per Vigilium apocrisiarium
                    factus est monachus Silverius, et missus in exilium. Succedens autem ei
                    Vigilius, ab Augusta interpellatus est restituere Anthemium. Qui quum renueret
                    hæreticum hominem restituere, indignata Augusta vocavit Vigilium, et multis
                    injuriis affecit.</p>
                <p><!--[53c]-->Cui dixit Vigilius, "Non me fecerunt venire Justinianus et Theodora,
                    sed Dioclesianus et Eleutheria." Post Vigilium ordinatur Pelagius. Interea,
                    Justinianus amentiam incurrit, et facto Curopalata Justino, XXXVIIIvo anno
                    imperii sui decessit. Eo tempore fuerunt Priscianus grammaticus, et Arator
                    poeta, et Lupus et Fortunatus episcopi, clari vita et moribus.</p>
            </div>
            <div>
                <p><!--[54]-->Justinus igitur, ex Curopalata factus est Imperator, annoIncarnationis
                    Dominicæ DLXXII, et imperavit annis XII et mensibus X et diebus XX. Hic suam
                    uxorem Sophiam coronavit Augustam. Hujus anno septimo completus est cyclus unus
                    Sancti Paschæ, annorum quingentorum et XXXII, ex quo Christus crucifixus est,
                    Indictione VI, secundum Græcos, a conditione mundi quinquies M et LXV.</p>
                <p><!--[54b]-->Eo tempore Narses patricius accusatus cessit Longino præfecto, et
                    accepta contumelia ab Augusta Sophia, ut rediret et in gynæceo lanarurn pensa
                    divideret, respondit se ei telam orditurum, quam non deponeret, quamdiu viveret.
                    Unde Alboinum et Longobardos vocavit in Italiam; qui libenter venerunt, et in
                    præjudicium imperatorum in ea regnaverunt diu. Alboino successerunt per ordinem
                    Eleph, Atharis, Agiluphus, Adoloaldus, Arioaldus, Rotharid, Rodoald, Aripert, et
                    Cibertrid, et Godipertus. Circa hoc quoque tempus, Clotharius, rex Francorum,
                    quatuor filiis suis regnum reliquit; quorum Carembertus fuit Parisiis,
                    Gunterinus Aurelianis, Chelpericus Suessionis, Sigebertus Metis.</p>
                <p><!--[54c]-->Apud Hispaniam Amalrico successit Thedua. Post quem Athanachildus, et
                    post eum Leviacus Leovigildus. Qui de uxore Gausunda habuit Brunechildem. Quam
                    rex Francorum Sigebertus duxit. Chelpericus, dolo Fredegundæ uxoris suæ, cultris
                    occisus est. Cui tamen filius suus, Clotharius successit. Justinus, octavo anno
                    imperii sui, pedibus cœpit infirmari. Unde adoptavit Tiberium, et declaravit eum
                    Augustum, vel imperatorem, anno ab Incarnatione Domini DLXXXII, et imperavit
                    tribus annis et X mensibus et IX diebus. Iste fuit vir catholicus et religiosus.
                    Ejus tempore Gregorius Eutychium hæreticum esse probavit, qui dicebat corpus
                    humanum post Resurrectionem impalpabile esse, et subtilius vento et aere.</p>
            </div>
            <div>
                <p><!--[55]-->Eo quoque tempore Sigebertus, Clotharii filius, est occisus. Cujus
                    regnum Childebertus cum Brunechilda adeptus est. Sed Guntranus mortuus, eidem
                    regnum suum reliquit. Romæ Pelagio successit Johannes tertius, et ei Benedictus,
                    et ei alter Pelagius. Childepertus, quum regnasset VII annis in Austria, et
                    quatuor in Burgundia, duos filios sub tutela Brunechildis reliquit hæredes.
                    Quorum unus Austriam, alter regeret Guntorum hæreditatem. His demum mortuis,
                    Clotharius, Chilperici filius, obtinuit integrum Franciæ regnum. Porro Imguidais
                    nupsit Hermigildo, filio Leovigildi, Hispanorum regis. Quem baptizatum fecit
                    abrenunciare hæresi Arianæ. Ob quam causam pater suus eum occidit.</p>
                <p><!--[55b]-->Patre vero postea mortuo, Ricaredus successit, qui non patrem, sed
                    fratrem martyrem imitatus est, et regnum ab hæresi purgavit. Tiberius quoque,
                    videns sibi mortem imminere, filiam suam Constantiam donavit Mauricio, viro
                    strenuo, et eum declaravit futurum hæredem. Qui primus de genere Francorum
                    Romano potitus est imperio, anno ab Incarnatione Domini DLXXXVII, et imperavit
                    annis XX et mensibus IIII. Iste fuit vir catholicus, et utilis reipublicæ. Sub
                    hoc tamen derivavit Tiberis, et excessit muros civitatis. Et post inundationem
                    illam sequuta est pestis inguinaria, quæ primum Damasum papam extinxit, et
                    postea populum invasit.</p>
                <p><!--[55c]-->Gregorius vero ei successit; et pro illa peste instituit majorem
                    Litaniam, quæ ita fuit ordinata per choros: primo præibant clerici: post eos
                    monachi, tertio moniales, quarto infantes, quinto laici, sexto viduæ, septimo
                    conjugatæ. Itaque Litania ordinata, cessavit pestis inguinaria. Iste Papa
                    Augustinum et Mellitum et Paulum et socios eorum misit ad prædicandum Angliæ.
                    Idem multos libros edidit.</p>
                <p><!--[55d]-->Eo quoque tempore Longobardi invaserunt montem Cassinum. In quo
                    posuerat cœnobium suum Sanctus Benedictus, qui tempore Justiniani multas
                    operatus est virtutes, et celebris fuit virtute et nomine. Porro, Mauricio
                    semper oranti, ut Deus eum præsentialiter puniret, et non in Gehenna, meruit per
                    visionem audire, quod, secundum optionem suam, tradendus erat Phocæad pœnam.</p>
            </div>
            <div>
                <p><!--[56]-->Is enim Phocas factus est post eum imperator, qui Mauritium et uxorem
                    ejus et filios fugientes interfecit. Eo tempore cometes apparuit, et nata sunt
                    prodigia, ut homo quadrupes, et caput duos habens vertices. Sed et in pillo vir
                    et mulier usque ad lumbos multis apparuerunt. Phocas, anno ab Incarnatione
                    Domini DXC et XVII, creatus imperator, imperavit annis octo, et Leontiam uxorem
                    suam coronavit Augustam.</p>
                <p><!--[56b]-->Romæ Gregorio successit Sabinus, et ei Bonifacius tertius, et ei
                    Bonifacius quartus. Quo rogante, instituit Phocas, ut Romana ecclesia esset
                    caput omnium ecclesiarum, quum prius Constantinopolitana prior habebatur.
                    Impetravit etiam, ut Pantheon donaretur consecrandum in honorem omnium
                    sanctorum; sicut prius erat templum omnium idolorum.</p>
                <p><!--[56c]-->Eo tempore rex Avarorum irrupit fines Venetiarum. Cui occurrit
                    Gisulphus, et occubuit. Et postea filii sui et hæredes sublati sunt de medio.
                    Grasulphus successit, qui fuit frater Gisulphi, et factus est Dux Fori Juliani.
                    Apud Gallias Clotharius Brunechildem equis indomitis disrumpi fecit. Phocas
                    demum, crudelis in domesticos, jussu Heraclii patricii interfectus est. Qui
                    factus est imperator, anno ab Incarnatione Domini DCXV, et imperavit XX et uno
                    anno. Hic invenit rempublicam contritam et desolatam. Hujus diebus ascendit
                    Chosroes, rex Persarum, et vastavit Hierosolymam et Syriam, nec oblatis sibi
                    tributis, voluit quiescere. Cepit enim et Ægyptum et Alexandriam.</p>
            </div>
            <div>
                <p><!--[57]-->Quod ægre ferens Heraclius, filium suum Heraclium Constantinum
                    coronavit Augustum, et eum commendavit Sergio patriarchæ, et Bonosio patrimo; et
                    profectus est. Tunc Chosroes fugit, et tamen duos prætores suos, Sarabbagam et
                    Sabarsam misit obviam Heraclio. Hos autem et hominem quendam giganteum ad pontem
                    super amnem Saron vicit, et demum occidit. Sed et Razetem occidit; et interventu
                    Dei Genitricis, cujus iconem secum habebat, omnia prospere agebat. Assumens
                    igitur Chosroes Merdasam filium suum, coronavit eum.</p>
                <p><!--[57b]-->Indignatus igitur Siroes primogenitus fœdus iniit cum Heraclio contra
                    Chosroem, solutis omnibus Christianis qui erant in regno sui patris. Fugiens
                    igitur Chosroes demum interceptus est, et in carcere mortuus. Creatus igitur
                    Siroes rex Persarum est. Cui successit Adesar, filius ejus. Per idem tempus
                    Cyrus Alexandrinus et Sergius Constantinopolitanus in hæresim Monothelistarum
                    depravarunt Heraclium. Unde, peccatis ejus exigentibus, Sarraceni, Himaro duce,
                    imperium lacerare cœperunt. Occupaverant enim Damascum et regionem Phœnicis et
                    Jerusalem et Antiochiam. Mauhivias enim factus est præfectus et Amiras, super
                    omnem. regionem ab Ægyptousque ad Euphratem.</p>
            </div>
            <div>
                <p><!--[58]--> Sed et Mahumet pseudopropheta, qui frequenti discursu, et a Judæis
                    Legem et a Christianis Evangelium didicerat, et insuper profanam artem magicæ
                    noverat, præbebat ducatum gentibus et audaciam. Unde et ille Cadigam, terræ
                    dominam, deceptam traduxit in uxorem, et multos etiam Judæorum decepit dicens se
                    Messiam esse. Cœpit igitur novas leges eis dare; et Arabes sibi fecit
                    adhærere.</p>
                <p><!--[58b]-->Dum autem caduco morbo laboraret et nobilis mulier se deceptam esse
                    doleret, mentitus est ille quod accideret, habito colloquio cum archangelo
                    Raphaële, cujus splendorem et præsentiam non posset in carne sustinere; et ideo
                    aiebat se cadere, et non ex alicujus morbi languore. Ideoque omnes decepit. Eo
                    tempore Adhesar, filium Sirois, Sabbaraz occidit, quem statim Boranin
                    interfecit. Post quem regnavit Hormisda, quem dejecit Hysmarus. Et ita
                    translatum est regnum ad Arabas longo tempore.</p>
                <p><!--[58c]-->Apud Galliam Clothario successit filius ejus Dagobertus, qui decedens
                    regnum Austrasiorum dedit filio suo Sigeberto, sub tutoribus Cuneberto episcopo
                    Coloniensi et Algisio comite. Neustriam et Burgundiam dedit Clodovæo, sub tutore
                    Egan consiliario suo. Romæ Bonifacio successit Deusdedit, et ei Bonifacius
                    quintus. Cui subrogatur Honorius, et ei Vitalianus. Constantinopoli post Sergium
                    sedit Pyrrhus, falsi nominis patriarcha. Floruerunt eo tempore Sulpitius
                    Bificensis, Aldoenus Rothomagensis, Eligius, aurifex, episcopus Noviomensis.
                    Heraclio defuncto XXXI anno imperii sui, filius ejus, Heraclius Constantinus vix
                    per quatuor menses imperavit, quum a Martina noverca sua veneno extinctus est.
                    Heraclionem fratrem suum reliquit Augustum.</p>
            </div>
            <div>
                <p><!--[59]-->Iste tamen vix sex mensibus regnavit cum matre sua; quum primo anno
                    lingua præcisa et naso ejus abscisso, turpiter dejectus est ab imperio. Et
                    substitutus est ei Constans filius Heraclii Constantini. Eo tempore Mauhias,
                    Arabum ammiras, missus ab Himaro, cepit Cæsaræam Palæstinam, et occidit VII
                    millia hominum. In regno Gothorum in Hispania Sinualdo successit Sentina, et ei
                    Tholga. In Italia Ariberto Bortarit et Godiperto successerunt.</p>
                <p><!--[59b]-->Constantinus igitur, anno ab Incarnatione Domini DCXLIV creatus,
                    imperavit XXVI annis. Iste etiam incidit in hæresim Monothelitarum, qui
                    asserebant in Christo tantum unam naturam, Paulo Constantinopolitano suggerente.
                    Ea necessitate celebrata est sancta synodos Romæ, in qua condemnatus est Paulus
                    a Martino papa. Unde idem Martinus, vocatus ab imperatore, multis lacessitus
                    injuriis, missus est in exilium; et alii multi variis persequutionibus afflicti,
                    quod Fidem rectam nollent deserere. Factus igitur imperator, omnibus exosus,
                    statuit aggredi Longobordos, et veniens Beneventum, exceptus est a Grimualdo, et
                    fortiter attritus. Abiit ergo Romam, et excepit eum honorifice papa
                    Vitalianus.</p>
                <p><!--[59c]-->Quum ergo venisset ad basilicam Beati Petri, obtulit ei pallium
                    optimum. Et fuit Romæ XII diebus. Videns ergo ornatum urbis, transtulit eum per
                    Tiberim, ut transferret Constantinopolim. Quum igitur rediens, in Sicilia
                    balneum fuisset ingressus, a suis est interfectus. Et substitutus ei Mezentius
                    Armoricus miles; sed eum defuncti filius, Constantinus, cum occisoribus patris
                    sui interfecit et purpuram assumpsit. Porro, prius imperante Constante, Himarus,
                    dux Arabum, a Persa quodam Margarita, quum fuisset ammiras XII annis, occisus
                    est. Cui successit Humam, cognatus ejus. Eo quoque tempore Mahumet
                    pseudopropheta mortuus est, Abubacaro ei substituto.</p>
                <p><!--[59d]-->Post funus Constantis, venerunt Sarraceni in Siciliam; et eadem
                    perlata ornamenta, quæ Romæ rapuerat Constans, asportaverunt. Vitalianus, prope
                    eo tempore, Dovernensi Ecclesiæ, quæ nunc</p>
            </div>
            <div>
                <p><!--[60]-->Cantuaria dicitur, ordinavit episcopum Theodorum, eum qui scripsit <hi rend="italic">Librum Pœnitentialem</hi>, et cum aliis quibusdam misit in
                    Angliam, DCLXIII anno ab Incarnatione. Eo fere tempore, Clodovæo filio Dagoberti
                    regnante, Leodobus construxit cœnobium in agro Floriacensi et Momolum constituit
                    abbatem. Vitaliano successit Adeodatus, et ei Domnus, qui paradisum ante templum
                    Apostoli marmoreis stravit lapidibus. Ei vero successit Agatho.</p>
                <p><!-->[60b]-->Constantius igitur, anno ab Incarnatione Domini DCLXXX creatus
                    imperator, imperavit annis XVI. Iste cum Arabibus et Bulgaribus pacem fecit
                    firmam, et curam suam apposuit instaurandis ecclesiis et destruendis hæreticis
                    Monothelitarum. Unde sexta Sancta Synodos celebrata est CCLXX patrum, anno XIImo
                    Constantini. Gregorius igitur est emendatus, et</p>
            </div>
            <div>
                <p><!--[61]-->Macarius cum complicibus suis depositus et anathematizatus. Huic
                    concilio interfuerunt Agathonis papæ legati. Ipse tamen Agatho Romæ concilium
                    celebravit, et præfatam hæresim condemnavit. Cui concilio interfuit Wilfredus
                    episcopus Eboracensis. Eo tempore translatum est venerabile corpus Beati
                    Benedicti a monte Cassino ad cœnobium abbatis Monoli; quod est in Aurelianensi
                    territorio, in agro Floriano, per Adevulphum monachum. Similiter et corpus beatæ
                    Scholasticæ apud Cenomannum, anno ab Incarnatione Domini DCLXXIV, a transitu
                    ejus CXXXVIII, quinto Idus Julii.</p>
                <p><!--[61b]-->Eo tempore regnabant in Italia Cunepertus, in Gallia Clodovæus filius
                    Dagoberti. Eo quoque tempore eclipsim lunæ sequuta est pestis gravissima, tribus
                    mensibus, Julio, Augusto, Septembrio. Hæc quoque Ticinium depopulavit, adeo ut
                    civitas habebatur pro derelicto. Visi sunt eo tempore duo angeli, unus bonus, et
                    alius malus, qui venabulum in manu ferebat; et quoties jussu boni angeli ad
                    ostium cujusque feriebat, tot in domo homines moriebantur. Facto autem altari in
                    basilica Sancti Petri ad honorem Sebasti martyris, cessavit pestilentia, remedio
                    tali invento per revelationem. Romæ Agathoni subrogatus est Leo Secundus.</p>
            </div>
            <div>
                <p><!--[62]-->Cui successit Benedictus, et ei Johannes, et ei Conon, et ei Sergius.
                    Floruit eo tempore beatus Cuthbertus, cujus corpus post XI annos effossum,
                    omnino integrum inventum est, incorrupta veste etiam, qua circumdaretur.
                    Constantino orthodoxo mortuo, successit ei Justinianus filius ejus. Iste
                    juvenis, etiam juvenili consilio usus, concordias quas pater firmaverat, rupit,
                    et Mardartarum exercitum, qui per mare in navibus imperium defenderant ab
                    irruptionibus hostium, penitus removit. Unde et imperium multa incurrit
                    incommoda. Fecit quoque Stephanum, Persam crudelissimum, sacellarium ejus, qui
                    etiam loris Augustam cædere ausus est. Unde Leontio patricio connivente et
                    Gallico patriarcha insurrexit, et Justinianum, naso præciso, relegavit
                    exilio.</p>
                <p><!--[62b]-->Eo tempore Abimelech, princeps Arabum, Persidem et Mesopotamiam sibi
                    subjugavit, et Francorum regnum plurimum defecit eo quod aulici et palatini
                    canes omnia gubernarent. Defuncto enim Clodovæo, filio Dagoberti, quum regnasset
                    XV annos, tres filios, ex Baltilda regina genitos, hæredes reliquit; Clotharium
                    et Theodoricum et Childebertum. Clotharius vero, secundo regni sui anno exemptus
                    de medio, cessit Theodorico, quem post modicum propter insolentiam Franci
                    propellunt de regno, et Ebrionem, nequissimum procuratorem ejus, apud Lexovium
                    trudunt monasterio, substituto in regno Childeberto.</p>
                <p><!--[62c]-->Eo vero post modicum interfecto, Ebronius prius pulsus ab aula,
                    revocato Theodorico, exivit a monasterio, et multa mala fecit. Inter quæ occidit
                    beatum Leodegarium, Edvensem episcopum, effossis oculis ejus terebro.</p>
            </div>
            <div>
                <p><!--[63]-->Eo tempore Cedvalla, rex Britonum, relicto regno suo, Romam abiit, et
                    baptizatus et mortuus, et sepultus in basilica Sancti Petri, a Sergio papa, qui
                    in sacrario beati Petri eo tempore invenit lignum crucis. Unde <hi rend="italic">Festum Exaltationis</hi> statutum est. Successit Johannes, post quem sedit
                    alter Johannes, et ei Sisinnius, et ei Constantinus. Leontius igitur, DCCo ab
                    Incarnatione anno nactus imperium, imperavit IV annis.</p>
                <p><!--[63b]-->Iste misit Johannem patricium cum stolo ad expugnandum Arabes. Quo
                    redeunte pro habendo majori stolo, interim exercitus Absimmarum creavit
                    imperatorem, qui statim Romam rediens, Leontium exilio damnavit; et regnavit
                    circa VII annos, donec Justinianus exul, resumptis viribus de adjutorio Caganæ
                    regis Turcorum et Terebelli regis Bulgarorum, qui eum imperio suo restituerent,
                    imperavit sex annis. Gallicum igitur patriarcham oculis privavit, et Absimarrum
                    et omnes fautores ejus interfecit. Sed et misso stolo Chersones, apud quos
                    exulaverat, omnes præter pueros occidi fecit. Qui quum iterum ad occidendum
                    pueros stolum mitteret, submersi sunt, LXVIII millia hominum.</p>
                <p><!--[63c]-->Quum igitur furens, tertio mittere vellet, homines illius provinciæ
                    Philippum, qui apud eos exulabat, creaverunt imperatorem. Qui veniens
                    Constantinopolim, occidit Justinianum, et filium ejus Tiberium; et imperavit
                    anno et dimidio, anno ab Incarnatione Domini DCCXXII. Iste quum esset hæreticus,
                    Romæ Constantino papa hæresim suam transmisit. Unde consilio populi sprevit
                    literas ejus Constantinus; et interdixit ejus nomen tanquam indignum chartis
                    inscribi, sive monetæ imprimi. Unde Anastasius, insurgens in eum, privavit eum
                    oculis, et ab imperio deposuit; et ei successit. Imperavit tribus annis et VI
                    mensibus, et Catholicus fuit; et fidem suam scripsit Constantino. Cui successit
                    Gregorius Secundus.</p>
                <p><!--[63d]-->His temporibus Childeberto Dagobertus junior successit, cujus domus
                    procurator fuit Pipinus, Ansegisili filius. </p>
            </div>
            <div>
                <p><!--[64]-->Quo mortuo, filius ejus, Cutides dictus a malleis, curam habuit
                    palatii. Iste Sarracenos, qui egressi fuerant de Africa in Hispaniam et inde in
                    Guasconiam, duobus præliis confecit et fugavit, et CCCCLXV millia Saracenorum
                    interfecit. Iste res erasticas militibus tradidit, quanquam rex non esset, sed
                    præpositus aulæ. Sed etiam contra Saxones et contra Baiocarios et contra Eudonem
                    Aquitanorum ducem dimicavit, et Renifredum comitem expulit de palatio, concessa
                    ei Andegavi sola.</p>
                <p><!--[64b]-->Gregorio successit Gregorius tertius, sub quo instaurata est religio
                    montis Cassini, per Petronacem; et ei Zacharias. Exercitus Matthasii Theodosium
                    orthodoxum citavit imperatorem, qui Athanasium bello superatum coegit fieri
                    presbyterum. Huic Theodosio post unum annum successit Leo, anno ab incarnatione
                    Domini DCCXXVII, et imperavit annis XXIIII. Ejus tempore Sarraceni tribus annis
                    obsederunt Constantinopolim; sed inde adjutorio Dei fugati, in mari perierunt.
                    Iste imagines et relliquias Sanctorum exterminare voluit; sed sanctus Germanus
                    ei restitit. Qui tamen, post multas vexationes, cessit episcopatu, et
                    substitutus est ei hæreticus Anastasius. Eo tempore Liprandus rex Italiæ,
                    transtulit ossa beati Augustini de Sardinia Ticinum in</p>
            </div>
            <div>
                <p><!--[65]-->monasterium, quod appellatur Cella Aurea. Mortuo Carolo Cutide,
                    obtinuerunt palatium filii ejus, Carolus Magnus et Pipinus. Sed Carolus
                    assumpsit religionis habitum, et Pipinus solus aulæ præpositus fuit. Defuncto
                    Dagoberto, successit ei Theodoricus, et ei Childericus, qui et Hildericus
                    appellatus est, homo inutilis omnino. Unde Pipinus, missis legatis ad papam
                    Zachariam, quæsivit utrum rex esse debet adeo inutilis homo. Respondit Zacharias
                    eum regem censeri et appellari debere, qui alios et se bene regeret.</p>
                <p><!--[65b]-->Detruso igitur Hilderico in monasterium, factus est rex Pipinus, qui
                    multos debellavit et fecit Grifonem, fratrem suum, regem Austrasiorum, et
                    Thalasionem, nepotem suum, ducem Baiavorum. Grifo autem postea rebellavit.
                    Interea, post factum terræ motum Constantinopoli, mortuo Leone, successit filius
                    ejus Constantinus, quum effluxisset ab origine mundi sextus millesimus et
                    ducentesimus quadragesimus octavus, et secundum computationem Ægyptiorum sextus
                    millesimus ducentesimus trigesimus secundus. Constantinus igitur legum
                    persequutor, creatus est imperator DCCLII anno ab Incarnatione Domini, et
                    regnavit annis XXX et quatuor, et mensibus duobus, et diebus XXVI.</p>
                <p><!--[65c]-->Hic magicis artibus et sacrificiis et luxuriæ deditus fuit, omnibus
                    diebus vitæ suæ. Unde etiam diebus ejus multa mala inciderunt, quibus tamen
                    magis induratum est cor ejus quam emollitum. Mortis enim pestilentia fines ejus
                    invasit, et Abubalas, rex Turcorum Mauripilorum, irruit in Africam et Hispaniam,
                    et transtulit ad se principatum Persarum. Demum, impius Anastasius patriarcha
                    evomens stercora sua turpiter expiravit. Per idem tempus stellæ videbantur
                    cadere de cœlo, ut crederetur fieri dies Judicii. Abubalo successit Abdelas, qui
                    sacra loca profanavit, et relliquias Sanctorum dispersit, et Christianos
                    torsit.</p>
            </div>
            <div>
                <p><!--[66]-->Hæreticus Constantinus, qui Anastasio successit, accusatus degradatur,
                    et in circo super asinum turpiter positus est in ludibrium, et postea
                    decollatus. Niceta, succedens ei, erasit imagines Sanctorum, et Tracentius
                    prætor combussit reliquias Sanctorum, et libros venundavit, et multos monachos
                    occidit, et alios pro Fide. Quod et imperator laudavit. Interea, monachi montis
                    Cassini, Carolo Magno monacho instigante, a Zacharia papa impetraverunt ut
                    præciperet sibi reddi corpus beati Benedicti. Cujus rei nuncius licet ipse
                    Carolus Magnus fuisset, non obtinuit: quia Deus eo thesauro Galliam spoliari
                    noluit.</p>
                <p><!--[66b]-->Zachariæ papæ successit Stephanus, qui quum premeretur ab Aistulpho
                    rege Italiæ, in persona sua ad Pipinum pro adjutorio venit, et apud Sanctum
                    Dionysium altare Apostolorum, Petri et Pauli, consecravit. Et postea rediens
                    Romam, Sancto Dionysio basilicam ædificare cœpit. Quem successor ejus Paulus
                    consummavit, institutis in ea Græcis presbyteris. Pepinus igitur, ingressus
                    Italiam, obsedit Aistulfum, et ab eo accepit quadraginta obsides, quod domino
                    papæ sua restitueret. Reverso vero Pipino, fregit fidem Aistulphus: sed postea
                    venatum pergens, Dei judicio percussus expiravit; et ei successit Desiderius.
                    Pepinus cum filio suo Carolo regiones finitimas omnes expugnavit.</p>
                <p><!--[66c]-->Interea Constantinus, horribiliter mortuus, Leocazarium filium suum
                    reliquit hæredem. Romæ Paulo successit alter Stephanus, et ei Adrianus. Eo
                    tempore fuit sanctus Bonifacius Maguntinus qui in Frisia est martyrizatus.
                    Leocazarius, DCCLXXX ab Incarnatione Domini creatus imperator, imperavit V
                    annis.</p>
            </div>
            <div>
                <p><!--[67]-->Cujus anno ultimo Niceta interiit, et substitutus est ei Paulus
                    Cyprius, vir verbo et virtutibus coruscans. His diebus Pipinus Parisiis obiit,
                    relictis filiis suis Carolo et Carolo Magno; sed Carolus Magnus statim obiit; et
                    Carolus in totum regnum successit. Iste finitimas gentes rebelles perdomuit. Ad
                    eum destinatus est legatus, Petrus nomine, a papa Adriano, petens adjutorium
                    contra regem Desiderium, qui patrio more opprimebat Ecclesiam. Annuens igitur
                    Carolus, obsedit Papiam; et capto demum Desiderio, eum misit in exilium, et
                    filium ejus fugavit de regno, et filium suum Pipinum regem constituit.</p>
                <p><!--[67b]-->Venit igitur Romam, ubi, celebrato concilio, congregatis CLVIII
                    episcopis et abbatibus, Adrianus Papa dedit eidem Carolo jus eligendi Summum
                    Pontificem et ordinandi sedem Apostolicam. Dignitatem quoque patriciatus
                    contulit ei; quam tamen solam Constantinus imperator sibi et successoribus suis
                    retinuerat, in donatione urbis et regalium facta beato Silurio, ut imperator
                    semper esset pater urbis et advocatus. Insuper, archiepiscopos et episcopos per
                    singulas provincias ab eo investituram accipere definivit, et ut, nisi a rege
                    laudarentur et investirentur, a nemine consecrarentur; et omnes huic decreto
                    rebelles anathematizavit; et nisi resipiscerent, eorum bona publicari
                    decrevit.</p>
                <p><!--[67c]-->Ejusdem Caroli tempore multus sanguis effusus est. Britannos enim et
                    Saxones et Frisones et Dacos et Sclavos expugnavit, et Christianos fieri
                    confecit. Postea Gascones et Hispanos maximo et mirabili exercitu invasit, et
                    per abrupta montium Hispaniam introivit. Notandum vero qua occasione reges
                    Francorum sollicitarentur de Hispania. Quum enim Hispania tota et magna etiam
                    pars Africæ sub Christiana fide profiterentur, adeo ut imperator es Hispaniarum
                    a regibus Africæ tributa perciperent, accidit, ut dicitur, quod imperator
                    familiarem comitem pro tributis suis inAfricam mitteret forte, ut eo absente
                    licentius uxore præfati comitis interim abuteretur.</p>
            </div>
            <div>
                <p><!--[68]-->Quod quum ille reversus comperisset, indoluit, et de vindicando
                    cogitans, domino suo imperatori, ex parte Africanorum regum, intimavit, quod
                    pacem perpetuam cum eo habere desiderarent, et tributa sua plurimum augere, dum
                    tamen omnem occasionem bellorum inter se utrique amoverent. Quod fore
                    æstimarent, si utrinque omnia armamenta amoverentur, fœdere innovato et firmato.
                    Placuit igitur ea conditio imperatori, quia plurimum crederet comiti, et
                    spoliata est armis omnibus Hispania tota.</p>
                <p><!--[68b]-->Quædam tamen vidua dolum et damnum de futuro præsagiens, filio suo
                    suasit, ut arma quæ usquam posset acquirere, occultaret, quia pro certo futurum
                    erat ut ea summe necessaria haberet. Amotis armis, missus est idem comes in
                    Africam, qui accepta conditione quam voluit, dolum regibus Africanis detexit; et
                    eos armatos cum innumera multitudine subito traduxit in Hispaniam. Inermi igitur
                    invento imperio, facile totam terram occupaverunt, nisi quatenus, una in parte
                    modica, juvenis, qui matris suæ consilio credidit, suffragio armorum quæ
                    absconderat, viriliter defendit. Unde, et qui apostatare noluerunt, infiniti
                    martyrio coronati sunt.</p>
                <p><!--[68c]-->Factum igitur postea, ut de vicino etiam Hispaniam transirent
                    Sarraceni, et usque in Guasconiam; quos Carolus Martellus destruxit. Motus
                    igitur injuria Carolus Dei et fidei, et animatus humiliatione Sarracenorum,
                    triumphatis prius barbaris finitimis processit in Hispaniam cum prætaxato
                    exercitu. Quum autem de Hispania rediit, insidiis Vasconum magnam sui partem
                    exercitus perdidit, atque Egibardum, Anselmum, Rollandum, majores sui palatii.
                    Leoni successit Constantinus, filius ejus Christianissimus, cummatre sua Irena,
                    DCCXX anno ab Incarnatione Domini, et imperavit annis X. Iste de Sclavis
                    triumphavit.</p>
            </div>
            <div>
                <p><!--[69]-->Paulo, Constantinopolitano patriarcha, cedente, sedit Tharasius vir
                    Catholicus, qui septimam sanctam synodon celebravit, CCCL patrum. In qua
                    anathematizavit Anastasium et Constantinum et Nicetam et consentaneos eorum.
                    Postea Irene filium suum custodia sepsit, et imperavit sola V annis. Ille vero
                    postea fretus Armeniorum adjutorio, recepit suum imperium, et omnes matris
                    adjutores exilio damnavit, et quosdam occidit; alios luminibus et linguis
                    privavit, de quibus aliquam suspicionem habere potuit. Irene tamen eum iterato
                    circumvenit, et cepit, et luminibus privavit; et secundo imperavit V annis.</p>
                <p><!--[69b]-->Eo tempore Adriano successit Leo, quem apprehendentes consanguinei
                    Adriani luminibus excæcare voluerunt; sed tamen omnino lumen ei auferre non
                    potuerunt. At ille fugit ad Carolum, qui Romam veniens, ultus est eum, et
                    restituit in sedem suam; et ipse coronavit illum imperatorem, in templo Sancti
                    Petri. Tunc sibi acclamatum est a populo, "Carolo Augusto a Deo coronato, magno
                    et pacifico imperatori, vita et victoria!" Iste Carolus magnam partem orbis
                    acquisivit bello, et fama amicitia sibi; et patris regnum sui multiplicavit. Sed
                    et filius ejus Lodovicus rebelles patri bello domabat.</p>
                <p><!--[69c]-->Recepit igitur imperium anno IIII, VIII kalendas Januarii, post quam
                    Irene, filio suo defuncto, receperat imperium. Nicephorus autem patricius
                    rebellavit contra Irenem, et coronatus est a Tharasio episcopo, et quum ab ea
                    extorsisset ubi thesauri essent, relegavit eam exilio in insulam Lesbon, ubi
                    defuncta est. Carolus, imperator creatus anno ab Incarnatione Domini DCCLXXXIV,
                    imperavit circiter annis LX et VII, et multa opera præclara ad Dei honorem et ad
                    decus imperii inchoavit et fecit, ut episcopatus et archiepiscopatus et
                    patriarchatus, divisis provinciis terrarum.</p>
            </div>
            <div>
                <p><!--[70]-->Similiter et abbatias plurimas fundavit, et tam ecclesias quam
                    abbatias amplissimis honoribus et possessionibus et muneribus ditavit, et
                    reliquiarum contributionibus insignivit. Ipse quoque literaturæ et peregrinis
                    linguis ediscendis operam intendit, et filios suos primo studio literarum,
                    postmodum militari disciplina exercuit, et filias suas et neptes lanificiis.
                    Habuit enim filios, Carolum, Pepinum, et Lodovicum, et Drogonem, et Hugonem;
                    filias Rotruden, Bergam, et Gilliam. Carolus tamen primogenitus, et Pipinus rex
                    Italiæ, et Rotrudes filia, eo vivente interierunt. Pepinus vero habuit filium
                    Bernardum et quinque filias.</p>
                <p><!--[70b]-->Quum igitur fines vitæ imminere conspexit, Ludovicum, quem prius
                    ordinaverat regem Aquitaniæ, imperatorem constituit, et Bernardum filium Pepini
                    regem Italiæ fecit. Pepinium vero, quem habuit ex ancilla, propter conjurationem
                    quam in eum fecerat, in cœnobio monachavit. Vita igitur et moribus conspicuus,
                    et felix prole generosa, noctu dieque horis canonicis ecclesiam frequentabat, et
                    in pauperes munificus erat; et insuper cum principibus infidelibus et
                    Sarracenis, missis exeniis, amicitiam contrahebat, ut refrigerium Christianis,
                    qui sub eis erant, redimeret.</p>
                <p><!--[70c]-->Appropinquante vero fine ejus, processerunt eclipses tam solis quam
                    lunæ, et visa est macula tetri coloris in sole VII diebus. Sed etiam porticus
                    inter basilicam et regiam operose constructa, a fundamentis ruit; et pons Rheni
                    ligneus apud Maguntium, quem decennio quasi opus perpetuum ingenti labore
                    construxerat, tribus horis fortuito incendio consumptus est. Sed etiam in
                    expeditione ultima contra Godefridum regem Danorum, aggressus iter in aurora,
                    vidit facem igneam collapsam cœlitus a dextra in lævam; cunctisque signum
                    admirantibus, subito equo ejus cadente graviter collisus est, ita ut fibula sagi
                    ejus et balteus rumperentur, et jaculum de manu ejus longius avolaret.</p>
            </div>
            <div>
                <p><!--[71]-->Præterea, Aquisgrani palatii tremor, et assiduus laqueariorum
                    crepitus, et excussio tholi recti juxta basilicam, et deletio tituli, quo auctor
                    fuisse basilicæ inscribebatur, vicinæ mortis indicia portenderunt. Hæc autem
                    omnia dissimulans mira cura et diligentia, testamentum confecit; in quo hæredes
                    constituit, et amicos et ministros larga manu muneravit, et mirabili provisione,
                    rerum mobilium facta tripartita divisione, eas in pias causas assignavit.
                    Decessit ergo anno vitæ suæ LXXII, regni sui XLVII, ab Incarnatione DCCCXIIII,
                    Indictione quarta, V calendas Februarias.</p>
                <p><!--[71b]-->Romæ successit Leoni Stephanus quartus, et ei Paschalis. Eo tempore
                    floruit Sanctus Ægidius. Nicephorus crudelis, et avarus, imperavit VIII annos,
                    et clericos et quosque divites oneravit tributis. Secundo anno coronavit
                    Stauracium filium suum. In omni bello superatus est, et demum tributa solvit
                    Aaron regi Arabum; et postea occisus est, et Stauracius vulneratus. Ei mortuo
                    Michael curopalates successit, et imperavit duobus annis. Ab hoc exegit
                    Nicephorus patriarcha scriptum propriæ manus de fide, et mundas manus a sanguine
                    orthodoxorum. Demum factus est munificus et in clerum et in militiam, et
                    Theophylactum filium suum coronavit Augustum.</p>
                <p><!--[71c]-->Eo tempore Hierosolymis loca sancta profanata sunt. Quum bello victus
                    redisset Michael, factus est imperator quidam Leontius. Et Michael, hoc audiens,
                    fugiens ad ecclesiam, fecit se monachum. Eo tempore divisum est Sarracenorum
                    regnum.</p>
            </div>
            <div>
                <p><!--[72]-->Ludovicus, anno ab incarnatione Domini DCCCXIIII, creatus imperator,
                    imperavit fere XXV annis, vir clemens et pius, et non bellicosus. Unde tam a
                    liberis suis quam a proceribus multa passus est. Iste in multis ordinavit
                    Ecclesiæ statum et composuit. Duas habuit uxores. De prima genuit Lotharium et
                    Pepinum et Ludovicum. De secunda Carolum, regem Francorum. Lotharius, a Paschali
                    papa coronatus, in ecclesia beati Petri constitutus est Augustus.</p>
                <p><!--[72b]-->Eo tempore venerunt de Roma in Galliam corpora Sanctorum, Sebastiani
                    Suessionis, et Hippolyti et Tiburtii apud Sanctum Dionysium. Romæ Eugenio
                    successit Valentinianus, et ei Gregorius quartus. Postea, Lotharius patrem suum
                    posuit sub custodia, et Judith exilio relegavit, et Ludovicum captivavit. Sed
                    postea concordia facta per principes, quatuor filiis suis divisit imperium suum.
                    Divisit igitur Lothario Italiam, Ludovico Germaniam, Pepino Aquitaniam, Carolo
                    Franciam. Sed Lotharius fratres turbare statuit. Ad quam turbationem sedandam
                    quum proficisceretur pater, mortuus est anno vitæ LXIV, ab Incarnatione
                    DCCCXLVII, Kalendis Julii. Post cujus obitum, filii adinvicem dimicaverunt; sed
                    Carolus obtinuit victoriam.</p>
                <p><!--[72c]-->Romæ Gregorio successit Sergius, et ei Leo quartus, et ei Benedictus,
                    et ei Nicolaus. Eo tempore Theodulfus abbas Floriacensium, et episcopus
                    Aurelianensis relegatus exilio Andegavis. Quum processio, quam rex sequeretur,
                    transiret prope carcerem in quo erat, decantavit, Gloria, laus et honor, et
                    cætera. Et ex eo tempore gratiam invenit apud regem. Et institutum est in
                    ecclesia, ut in ramis Palmarum ubique cantetur. Alexander vero, ut dictum est,
                    instituit aquam benedictam, et oleum benediciab episcopo in chrisma singulis
                    annis in die Cœnæ, et vetus prope novum incendi.</p>
            </div>
            <div>
                <p><!--[73]--> Instituit et memoriam Dominicæ passionis in confectione Eucharistiæ
                    fieri, et ex aqua et vino tum debere confici. Celestinus, Introitus et
                    Gradualia, et Offertoria, et post conciones ex Psalmis; Telesphorus, jejunium,
                    et Gloria in Excelsis; Gregorius, Kurie Eleeson, et Hallelujah; Gelasius,
                    Collectas et Præfationes; Sixtus apposuit hymnum, Sanctus, Sanctus, Sanctus et
                    cætera. Sergius, Agnus Dei ter cantari in concione, et litanias in Annunciatione
                    et in Festo Ypapanti, et in Nativitate, et in Assumptione. Damasus Credo in Deum
                    apposuit.</p>
                <p><!--[73b]-->Apud Constantinopolim Leo vel Leontius interimitur dolo Michaelis et
                    optimatum; et Michael ei substituitur, qui inter alia munera misit imperatori
                    Ludovico Hierarchiam beati Dionysii. In Dacia post Godefredum regnavit Hemmineh,
                    patruelis vel filius Godefredi, et pacem fecit cum Carolo, et Hecdomin fluvium
                    fecit regni sui terminum. Post eum vero Sigafrid et Anulo contendentes de regno,
                    cum XI millibus hominum mutuo se occiderunt. Pars vero Anulonis victrix,
                    Remfredum et Haraudem elegerunt. Haraudus vero Remfredum expulit, et cum
                    imperatore fœdus iniit. Qui tamen a filiis Godefredi pulsus, apud Ludovicum
                    imperatorem baptizatus est, et restitutus est in regnum, addita ei Frisia.</p>
                <p><!--[73c]-->Apud Constantinopolim imperavit Theophilus XV annis; Lotharius,
                    usurpans imperium, imperavit XV annis. Filius hujus confirmavit Sergium papam,
                    et unctus est ab eo in regem Longobardorum. Divisum est tandem imperium inter
                    fratres, et habuit Carolus Franciam, Ludovicus Germaniam, Lotharius Italiam.
                    Lotharius vero rex, ad probationem innocentiæ invitatus a papa Adriano, et
                    applicatus ad Eucharistiam, cum omnibus qui cum eo temere accesserunt, eodem
                    anno mortui sunt. Apud Constantinopolim imperavit Michael et Theodora XV annis.
                    Lothario monachato in Prumia monasterio, Ludovicus, </p>
            </div>
            <div>
                <p><!--[74]--><!--the edition reads "ilius", but it must be a mistake-VZ.-->filius
                    ejus, imperavit annis XX et unum; et apud Constantinopolim Michael solus XIII
                    annis. Nicholam papam confirmavit Ludovicus, præsens ejus ordinationi. Pater
                    vero suus, Theberga uxore sua derelicta, Waldradam duxit, et scandalo magno fuit
                    et damno sibi et suis. Apud Constantinopolim Basilius quidam ignobilis,
                    exaltatus a Michaele, eum occidit, ne occideretur ab eo insaniente, et imperavit
                    XVII annis. Romæ Adrianus centesimus quartus præsidet. Carolus, defuncto
                    Lothario, Lotharingiam dividit cum Ludovico. In filiis vero suis magnam sensit
                    calamitatem. Nam Carolomagnum, volentem apostatare, jam diaconum, et vastantem
                    regnum, oculis privavit. Alter Carolus ab Albuino est occisus ignorante.</p>
                <p><!--[74b]-->Romæ sedit Johannes CVus. In Dacia Haraldo successit Ericus. Quo
                    tempore frater Haroldi per Ligerim succendit Turonium, et cepit Andegaviam et
                    Nantiam, et per Sequanam obsedit Parisios; sed non cepit. Tunc etiam Dani
                    Saxoniam vastaverunt, et Brunonem ducem occiderunt cum aliis XII comitibus, et
                    duos episcopos; Frisiam et Trajectum et Coloniam et Treverim et Aquis-granum
                    depopulati sunt, ut etiam palatium facerent equorum stabulum. Horum duces
                    fuerunt Eric, Erdvic; Godefrid, Rodolf, et Hinguar crudelissimus, qui Alpdam
                    misit in Angliam. Quo occiso, successit Gonfredus, subjecta Danis Anglia.</p>
                <p><!--[74c]-->Circa ea tempora pugnaverunt Orich rex et Urm, princeps Normannorum,
                    ita graviter ut de regio genere solus puer Orich rex remanserit, omnibus aliis
                    occisis. Qui etiam successit in regno, vir justus et sanctus, et conversus ad
                    Fidem, fecit etiam ecclesiam. Infestaverunt etiam regem Ludovicum et Germaniam,
                    tributa exigentes. Locustæ magnæ magnitudinis Franciam depopulantur; et fit
                    fames et pestilentia et hyems gravissima.</p>
            </div>
            <div>
                <p><!--[75]-->Ludavicus Imperator in Italia moritur; et patruus ejus Carolus, rex
                    Francorum, Romam pergit, et imperat duobus annis, et statim sprevit
                    consuetudines Franciæ, et adhæsit consuetudini Græcorum, et timidus valde,
                    audacter minabatur, et cœpit lacessere fratrem suum Ludovicum. Ludovicus autem
                    in brevi moritur, et tres filios reliquit hæredes, Ludovicum et Carolum, et
                    Carolum Magnum. Carolus igitur, in hæredes fratris sui consurgens, victus in
                    prælio fugit. Profectus tamen Romam, Bosonem, fratrem uxoris suæ, fecit regem,
                    data ei in uxorem filia Ludovici Imperatoris.</p>
                <p><!--[75b]-->In via vero potionatus, interiit apud Mantuam. Filius vero ejus
                    Ludovicus Balbus in Francia regnavit duobus annis. Junior vero Carolus, filius
                    Ludovici, imperavit XII annis. Postea vero, tanquam inutilis, repudiatus est, et
                    substitutus est ei Arnulfus, filius Caroli Magni, et regnavit XII annis. Romanum
                    igitur Imperium misere discerpitur eo tempore. Ludovici Balbi filius etiam a
                    Francis despicitur puer, et pro eo Odo rex creatur. Rodulfus etiam rex
                    Burgundiorum efficitur. Romæ sedit Martinus papa, et post eum Agapitus, et post
                    eum Adrianus, et post eum Basilius. Odone demum existente in Guasconia, Franci
                    regem faciunt Carolum, filium Ludovici Balbi; et Normanni cædunt et
                    cæduntur.</p>
            </div>
            <div>
                <p><!--[76]-->Veruntamen Carolum tædio et bello adegerunt, ut darent eis terram
                    super Sequanam, quæ modo dicitur Normannia. Odone mortuo, regnavit Carolus XXVII
                    annis.</p>
                <p><!--[76b]-->Romæ Nicholaus CXus sedit. Formosus ei succedit. Iste a papa Johanne
                    anathematizatus, et postea usque ad laicum degradatus, juraverat se non
                    ingressurum Romam. Ab hoc tamen vocatus est Arnulfus Romam, et cepit Leoninam;
                    sed non ulterius profecit, nisi quod ibi coronatus est, et persequutores Formosi
                    persequutus est. Arnulfus, longa ægritudine decoctus, a pediculis extinctus est.
                    Et Ludovicus filius ejus post eum regnavit X annis. Romæ Johannes sedit, et post
                    Bonifacius papa, et post eum Stephanus, et post eum Romanus, et post eum
                    Theodorus, et post eum Johannes. Hi omnes de ordinatis a Formoso varie
                    senserunt, et perturbationem Ecclesiæ senserunt.</p>
                <p><!--[76c]-->Interea, gens Hungarorum fines suos egreditur, et longo tempore in
                    Italiam et in Germaniam et in Franciam debacchatur. Romæ Benedictus CXVIIus
                    præsidet, et post eum Leo; quem capiens Christophorus invasit papatum. Sed eum
                    dejecit Sergius. Qui Romam ingressus latenter, Formosum, erutum de sepulchro,
                    abscissis duobus digitis, projecit corpus in Tiberim. His diebus Hungari
                    redigunt sub tributo Germanos, victo Ludovico et Græcis. Apud Constantinopolim
                    imperant Constantinus et Alexander; sed statim Alexandro mortuo, Constantinus
                    imperavit annis XXXIX. Hungari Bulgaros tributarios faciunt.</p>
            </div>
            <div>
                <p><!--[77]-->Romanus quidam humilis genere, demum factus basileus, matrem
                    Constantini duxit in uxorem, et filiam suam donavit Constantino; et ita
                    imperialia indumenta et diadema assumpsit, et Christophorum filium suum ad
                    imperandum accivit super dominum suum. Sed mortuus est; filios tamen suos,
                    Stephanum et Constantinum, coronavit, domino suo Constantino victum quærente
                    pingendo. Ludovicus, filius Bosonis, provocatur ad imperium, quem interceptum
                    Berengarius jurare compulit se nunquam amplius ingressurum Italiam.</p>
                <p><!--[77b]-->Veruntamen, iterato vocatus, immemor juramenti, Berengarium expulit,
                    et Italiam invasit. Tandem vero apud Veronam a custodibus civitatis, corruptis
                    auro, oculis privatur. Unde etiam Hungari cum eodem Berengario fœderati,
                    Alemanniam vastant. Ludovicus rex Germaniæ moritur non assequutus benedictionem
                    Imperialem. Sed et Conradus succedens, ea caruit benedictione; et regnavit VIl
                    annis. Et Carolus, rex Francorum, regnum Lotharingiæ habuit.</p>
                <p><!--[77c]-->Roma Anæstasius, et post eum Johannes. Post Conradum imperavit
                    Henricus, filius Othonis ducis Saxoniæ, X et VIII annis. Eo tempore conversi
                    sunt Boemi ad Fidem. Iste Henricus novit se deleturum hæresim Simoniacam, si
                    vinceret Hungaros cum Salardo duce suo. Vicit igitur et pæne delevit eos. Hic de
                    condemnatis furibus et prædonibus et similibus legionem collegit, et eos contra
                    barbaros destinavit, et ut solis civibus parcerent, edixit. Rex Carolus et
                    Henricus ineunt pacem. Carolus contra Robertum ducem fratrem regis Othonis
                    dimicat, et eum occidit. Unde, postea captivatur a comite Herberto.</p>
                <p><!--[77d]-->Rodulphus, rex Burgundiorum, expulso Berengario, regnum Italiæ tenuit
                    III annis. Mortuo Berengario, Hungari in Italia debacchantur. Radulfus regnat in
                    Francia. Ludovicus, filius Caroli, fugit in Angliam; sed postea rediens,
                    restitutus regnavit XXVII annis. In Dacia Orico juniori successit Heligon; et ei
                    Olaff, veniens de Suevia, vi et armis adeptus est imperium. Post Olaff
                    regnaverunt Chenop, Gurd, Sigerich. Radulfus rex spernitur ab Italis, et
                    subrogatur ei Hugo, comes Arelatensium. Henricus lanceam Sancti Mauricii et
                    clavos Crucis extorsit a Sansone comite Burgundiæ, et ea reliquit posteris suis
                    insignia in munere. Idem reges Normannos fecit Christianos; Danos et Frisones
                    vicit, et reges eorum Christianos fecit.</p>
            </div>
            <div>
                <p><!--[78]-->Romæ sedit Stephanus CXXVus et post eum Johannes, et post eum Leo. Eo
                    tempore in Genuensi urbe fons sanguinis erupit. Rodulfus, rex Burgundiæ,
                    moritur, et rex Ruthenorum ab Imperatore Romano vincitur. Rex Henricus moritur
                    citra benedictionem Imperialem; et filius ejus Otto XXXVI annis imperavit,
                    habens uxorem filiam Edmundi regis Anglorum. Multos habuit rebelles de palatio
                    suo. Romæ sedit Stephanus, et post eum Marinus. Sub Ottone, gladiatorio judicio
                    obtentum est, quod filii fratrum cum patris hæreditent.</p>
                <p><!--[78b]-->Stephanus et Constantinus Imperatores patrem suum Romanum tonsoratum
                    truserunt in monasterium. Ad quod quum vellent eodem modo detrudere
                    Constantinum, detecto dolo eorum, ipsi tonsorati ad patrem applicantur; deinceps
                    solo Constantino imperante, XVI annis. Eo tempore regi Ludovico comes Hugo
                    Parisiensis adversatur, sed demum impugnatur et vincitur. Postea vero capto
                    Ludovico a Normannis dolo Hugonis, liberatus est ab Ottone imperatore; et
                    coactus est Hugo dare manus Ottoni. Eo tempore Taxis, rex Hungarorum, decem
                    modios nummorum habuit pro tributo a Berengario rege Italiæ: In Dacia post
                    filios Olaff regnavit Urm, filius Herdegon.</p>
                <p><!--[78c]-->Post Urm Harioldus, qui leges, quas nunc habent, constituit Danis et
                    Frisonibus et Transalpinis, et firmavit; Victus autem in prælio ab Ottone
                    imperatore, baptizatus est, cum uxore sua et filio suo Swenotto, qui postea
                    patrem suum grandævum expulit a regno in Flandriam, ubi mortuus est. Ericus vero
                    parricidam expulit a regno, et habuit filium Olaff. Erico vero mortuo, rediit
                    Suenotto, et accepit uxorem Erici, et ex ea genuit Cnud. Eo quoque tempore fuit
                    primus rex in Norweia, Halium, qui genuit Truconem, et ille Olaff, qui etiam
                    Crachabien.</p>
            </div>
            <div>
                <p><!--[79]-->Qui, victus a Suenotto, submersus est navali bello. Cujus tamen filius
                    Olaff postea martyr factus est. Berengarius, expulsus a rege Rodulpho,
                    revertitur in Italiam, et rex Hugo rediit Arelatum, relicto filio suo in Italia.
                    Rex Otto filium suum Lidulfum designat sibi futurum hæredem, qui tamen postea
                    contra patrem rebellavit. Ludovico Francorum rege mortuo, Lotharius regnavit
                    XXXI annis. Romæ sedit Johannes CXXXIus. Lidulfo mortuo, Otto minor coronatur;
                    et in multis meliorantur status Ecclesiæ, et Imperii. Apud Constantinopolim,
                    Romano mortuo, imperavit Nicephorus X annis. Otto a Johanne in imperatorem
                    benedicitur.</p>
                <p><!--[79b]-->Johannes papa infamatur; et, quum ad excusandum venire cunctaretur,
                    Leo quidam laicus ei substituitur a Romanis. Johanne postea admisso, celebrata
                    Synodo, deposuit Leonem, et ejus acta cassavit. Johannes vero postea, oblectans
                    cum muliere quadam, percussus est a Diabolo, et mortuus sine viatico. Romani
                    juraverunt quod sine consensu Ottonis papam non facerent. Fecerunt tamen
                    Benedictum. Quo postea rejecto per Ottonem, sedit Leo; post eum Johannes. Eo
                    tempore Danis colentibus Christum et idolo a Popone clerico ignito ferri massa,
                    quod illæsa manu portavit, solum Christum coli obtinuit.</p>
                <p><!--[79c]-->Eo tempore miles, arreptus a dæmonio, liberatus est per catenas
                    Sancti Petri coram Ottone. Eo tempore Theodoricus, Metensium episcopus, multa
                    corpora Sanctorum attulit ex Italia. Apud Constantinopolim Nicephorus senex,
                    volens eunuchizare filios suos, ne truderent eum in exilium, consilio matris
                    eorum a Johanne peremptus est. Qui imperavit V annis. Eo tempore visæ sunt igneæ
                    acies in cœlo. Pacificantur et invicem Otto et Lotharius, abjurata Lotharingia a
                    Lothario, et data fratri Lotharii Carolo. Eo tempore Radamirus, Imperator
                    Hispaniæ, Adarram, regem Sarracenorum, gravi confecit prælio.</p>
            </div>
            <div>
                <p><!--[80]-->Romæ post Joannem sedit alius Joannes, et post eum Joannes tertius.
                    Ottone mortuo, imperavit filius ejus, Otto tertius, XIX annis. Lothario mortuo,
                    regnavit filius ejus Ludovicus. Quo mortuo, regnum transferendum erat ad Carolum
                    fratrem Lotharii. Obtinuit autem et successit Hugo, filius Hugonis, ducis
                    Parisiensis. Circa ea tempora, Imperator Hispaniæ, habens unicam neptem hæredem,
                    habito consilio cum principibus, vocavit Raimundum, ducem Burgundiæ, virum
                    illustrem, de prosapia, ut, dicitur, Carolorum, strenuum valde et prudentem et
                    nominatum, et dedit ei neptem et Imperium, post mortem suam.</p>
                <p><!--[80b]-->Idem Raimundus Sarracenos suo tempore graviter attrivit. Et de uxore
                    sua habuit Xanthium. Qui et ipse prudens fuit et probus, et Sarracenis semper
                    infestus. Carolus, dux Lotharingiæ, bello cœpit lacessere Hugonem regem, et
                    tandem Remim cepit, et archiepiscopum Hugonis exilio damnavit. Et postea obiit,
                    relicto Ottone filio suo in ducatum. Remis synodos congregatur, et deponitur
                    archiepiscopus Caroli, et Gerebertus substituitur. Qui quia Arnulfum episcopum
                    sine conscientia Romani pontificis deposuit, degradatus fugit ad Othonem
                    imperatorem, qui eum fecit archiepiscopum Ravennæ, et postea papam Romæ. Unde
                    monostichon:</p>
                <l>Transit ab R. Gerebertus ad R. trans papa vigens R.</l>
            </div>
            <div>
                <p><!--[81]-->Fit Otto imperator. Hugone Francorum rege mortuo, Robertus filius ejus
                    regnavit XXXIIII annis Romæ Gregorius sedit et post eum Johannes, Gerebertus,
                    Silvester, Agapitus, CXLIIIIus. Hic vero eximitur a catalogo Apostolicorum
                    virorum. Hoc tempore quidam peregrinus, de Hierosolymis veniens, docuit quendam
                    inclusum hospitem suum in Sicilia, animas torqueri in ollis Vulcani, quæ
                    orationibus Cluniacensium frequenter eruebantur. Unde Abbas Odilo constituit ut
                    in secunda feria post festum Omnium Sanctorum, habeatur memoria defunctorum
                    celebris. Qui ritus transiit in orbem terrarum.</p>
                <p><!--[81b]-->Otto imperator, Romæ dum ageret de statu Ecclesiæ et Imperii
                    reparando, obsessus palatio, vix evasit, et mortuus est postea in Lombardia. Cui
                    Henricus dux Baioariæ successit raptis insigniis regalibus de manu Hilleberti,
                    Coloniensis archiepiscopi, et imperavit annis XII.Romæ sedit Johannes CXLVus et
                    post eum Johannes alius. Henricus omnes celeriter rebellare volentes devicit.
                    Mortuo Ottone duce Lotharingiæ, datur ducatus comiti Godefrido, filio Godefridi
                    Ardeniæ. Fames et mortalitas invaluerunt per orbem. Sergius Romæ præsidet, et
                    post eum Benedictus.</p>
                <p><!--[81c]-->Gens Hungarorum convertitur ad Fidem per Gillam, sororem imperatoris,
                    nuptam Sancto Stephano regi eorum. Henricus in imperatorem benedicitur, et
                    Godefridum comitem mittit contra Gerardum infestantem imperium. Henricus et
                    Robertus, rex Francorum, conveniunt, acturi de statu Ecclesiæ et Imperii et
                    Regni. Et imperator magnifice regem et servos muneravit. Henricus moritur, et
                    substituitur ei Conradus, et imperavit XV annis. Conradus filium suum adhuc
                    puerum sublimavit Aquis.</p>
            </div>
            <div>
                <p><!--[82]-->Roberto rege Francorum mortuo, regnavit Henricus filius ejus XXX
                    annis. Eo tempore dictum est de cœlo venisse mandatum, Ne quis arma ferret, nec
                    sua repeteret, sed cuique quamcunque injuriam remitteret, et omni sexta feria in
                    pane et aqua jejunaret, et Sabbato a carne et a legumine abstineret. Hoc quoque
                    sufficere prædicabatur pro omni peccato. Hoc autem oportuit observatores jurare
                    aut privari Christianitate. Alia quoque importabilia indicebantur. Gerardus vero
                    Cameracensis restitit, et singula capitula zelatorum talium constitutionum
                    refellebat, et enormitates illas ad statum et formam Catholici regiminis
                    convertit.</p>
                <p><!--[82b]-->Benedictus præsidet Romæ CLus. Normanni Apuliam aggrediuntur, <app>
                        <lem>&lt;et&gt;</lem>
                        <rdg>add. Anstruther</rdg>
                    </app> quum vi tum dolo agunt. Apud Constantinopolim imperat Constantius
                    monachus. Post Benedictum sedit Silvester et post eum Gregorius, et demum
                    Clemens, et postea Damasus, et post eum Leo. Qui statum Ecclesiæ melioravit in
                    Germania et Gallia. Romæ uno contra duos de papatu disceptantibus, accessit
                    imperator Henricus, et eis depositis, Suidigerum, Bambriensem episcopum, fecit
                    papam, et benedictus est in imperatorem. Huic juratum est a Romanis, quod
                    nunquam eligerent papam inconsulto imperatore. Circa ea tempora, surrexit
                    Berengarius Turonensis, qui diceret Eucharistiam non esse verum corpus Christi,
                    sed figuram ejus; sed postea correptus est et correctus.</p>
            </div>
            <div>
                <p><!--[83]-->Romæ post Leonem sedit Victor, quo præsente, imperatore Henrico
                    mortuo, successit filius ejus Henricus et imperavit annis L. Romæ post Victorem
                    sedit Stephanus, demum Benedictus, et postea Nicholaus, et post eum Alexander,
                    quem turbavit Chadolus aspirans ad papatum. Paulo priori tempore in Dacia,
                    defuncto Suenotto, regnavit Cnud, qui habuit Norweiam et Daciam et Angliam.</p>
                <p><!--[83b]-->Quo mortuo, filius ejus Haroldus habuit Angliam; Swene Normanniam;
                    Hardecnud Daciam; qui erat filius legitimus ex Imma; cujus sororem duxit
                    imperator Henricus; alii erant de concubina. Haroldo mortuo, Hardecnud habuit
                    Angliam cum Dacia. Suein mortuo, Normanni fecerunt regem, Magnum, filium Olaph
                    martyris. Qui Daciam, Hardecnud existente in Anglia, cepit. Contra quem quum
                    progrederetur Suein ad pugnam, victus rediit in Angliam.</p>
                <p><!--[83c]-->Hardecnud mortuo, et substituto ei fratre ejus Edwardo qui pacem
                    fecit cum Suein, promissa ei hæreditate post mortem suam, Magnus Dacus occurrit
                    volentibus vindicare Ratibor principem suum, quem Dani occiderunt, et ex eis
                    occidit XV millia. Suein cum Magno pugnavit, et victus fugit ad Jacobum regem
                    Sueorum, et ejus adjutorio instaurato navali prælio Magnum dejecit, et obtinuit
                    Daciam. Festinavit igitur in Angliam navigare; sed Edoardus cum eo pacem fecit
                    promisso tributo.</p>
            </div>
            <div>
                <p><!--[84]-->Circa ea tempora, inter Hungaros intestino bello moto, Petrum regem
                    eorum ab Abone expulsura, imperator Henricus restituit regno, et fecit sibi
                    tributarium. Item et contra Salomonem regem suum rebellaverunt. Circa ea quoque
                    tempora, Robertus Wischardus, a Samsone ostiario comitis Guilielmi Normanniæ
                    percussus, ex indignatione transivit in Apuliam, ubi vi et dolo in brevi multum
                    proficiens, acquisivit Apuliam et Calabriam et Siciliam; et eatenus invaluit, ut
                    uno die bello confecerit, et ad fugam abegerit citra mare imperatorem Romanum,
                    et ultra mare imperatorem Constantinopolitanum, et in mari ducem Venetiarum.</p>
                <p><!--[84b]-->Habuit enim tres filios egregios, Tancredum, et Boemundum et Rogerum.
                    Quorum duo, Boemundus et Tancredus, insignes fuerunt in expeditione
                    Jerosolymitana, et in obsidione Antiochiæ. Præmortuis vero Tancredo et Boemundo,
                    Rogerus adeptus est Calabriam et Siciliam et Apuliam, et Africam civitatem. Unde
                    et circumscriptio sigilli ejus erat: ”Apulus et Calaber Siculus mihi servit et
                    Afer.”</p>
            </div>
            <div>
                <p><!--[85]-->Henrico regi Franciæ successit filius ejus Philippus, et regnavit XLIX
                    annis. Eo tempore obiit Edwardus, rex Angliæ, et succesit ei Haraldus, filius
                    Godwini comitis. Hardwichus vero, Nordanumbrorum rex, voluit regnare; sed
                    Haroldus eum occidit apud Eboracum. Eundem vero Haroldum Guillelmus, comes
                    Normannorum, veniens in Angliam occidit, quod contra fidem venerat quod ei
                    juraverat; et regnavit XXV annis.Eadelone disceptante de papatu cum Alexandro,
                    apud Mantuam, coram Annone, archiepiscopo Coloniensi, purgato Alexandro, in
                    synodo, de simonia, abjectus est Cadolus.</p>
            </div>
            <div>
                <head type="add">Nordeuropa ca. 1055-1103 Ærkebiskop Anno af Köln, Kejser Henrik 3.,
                    Svend Estridsen - Erik Ejegod</head>
                <p><!--[86]-->Annon enim archiepiscopus fuit tutor et curator imperatoris Henrici,
                    erepto imperio et puero de manu ejus. Romæ sedit Gregorius, qui prohibuit
                    sacerdotes uxores habere. Iste Hillebrandus appellatus est. Cujus dicta et facta
                    imperator Henricus, collecta synodo Warmaciæ, constituit irritare, et fecit eum
                    abjurari. Hillebrandus vero, e contra, eum excommunicavit. Qua de causa quidam
                    principes imperatori tanquam excommunicato contradixerunt obedire. Veniens autem
                    postea imperator, judicato Gregorio et deposito, papam fecit Gerebertum.</p>
                <p><!--[86b]-->Qui de Remensi archiepiscopatu transierat Ravennam. Gregorius vero,
                    obsessa Roma, fugit Salernam, et ibi mortuus est. Quum autem mors immineret ei,
                    confessus est se peccasse in cura pastorali, et nuncios destinavit ad
                    imperatorem pro venia quærenda, et omnes absolvit ab anathemate, quos ligaverat.
                    Contra tamen Gerebertum fit papa Desiderius, qui Victor dictus est, CLXIIus; cui
                    paulo post mortuo successit Germanus, etiam contra imperatorem et Gerebertum,
                    irritans statuta eorum et confirmans statuta Gregorii.</p>
                <p><!--[86c]-->Rex Anglorum Guilielmus moritur. et successit ei Guilielmus filius
                    ejus, dictus rex Rufus, et regnavit XIII annis. In Dacia post Suein successit
                    Haroldus, qui leges et jura, quæ alius Haraldus statuerat, confirmavit. Huic
                    successit Cnud, frater ejus, qui quum parasset navigium contra Angliam, frater
                    ejus, Olaff, captans plebis benevolentiam, dedit exercitui abeundi licentiam.
                    Unde frater ejus iratus misit eum comiti Roberto ad custodiam in Flandria.
                    Tandem, regis exactoribus grassantibus in plebem, insurrexerunt in eum, quousque
                    martyr factus occumberet.</p>
                <p><!--[86d]-->Olaff vero, cui successio competeret, captivato in Flandria, frater
                    ejus Nicolaus primus post eum regnare distulit, quum inter eos ex condicto
                    juramenti convenerat, ut major natu post alium semper regnaret. Nicolaus igitur
                    fratrem suum Olaff promissa pecunia liberavit, factus obses pro ea. Quem quum
                    frater liberatus nollet redimere, omni tempore vitæ suæ afflictus est uredine
                    famis et pestilentiæ. Huic successit Henricus frater ejus, vir bonus, qui in
                    Cypro insula confessor discessit.</p>
            </div>
            <div>
                <head type="add">1104-. Kong Niels</head>
                <p><!--[87]-->Et successit ei Nicolaus, qui ingrato fratri suo beneficium
                    liberationis præstiterat. Filius autem Nicolai Magnus occidit Magnum, filium
                    patrui sui Ericii. Unde et alius Ericus, congressus cum Nicolao, occidit filium
                    ejus; et ipse postmodum in Selewic civitate a civibus occisus est. Successit
                    igitur ei Ericus quem in placito uno Floc occidit, et ei successit alius Ericus
                    filius sororis alii Erici.</p>
                <p>In Hispania imperatori Xanthio successit Alphonsus filius ejus, vir admirandæ
                    virtutis, et admodum fortunatus, qui reges Hispaniarum suo subjecit imperio.
                    Præterea, cepit Almariam, insulam præclaram Olosericis, et Cordubam, et Toledam,
                    et multas alias præclaras civitates et regiones potenti virtute acquisivit.</p>
                <p><!--[87b]-->Suo tempore Rotrolt, comes de Pertica, introivit Hispaniam, et multa
                    virtute plures acquisivit civitates et oppida. Unde modo insigniuntur rex
                    Navarrorum et rex Arragonensium. Urbanus et Gerebertus moriuntur, et succedit
                    eis Paschalis, CLXIIIlus.</p>
                <p>Eo tempore Ordo Cisterciensis incepit, qui circa primordia sua a glorioso
                    comite, Theobaldo Bloisensi, plurimum adjutus est, et modo floret per mundum
                    universum. Hujus comitis filii fuerunt liberalis ille comes Henricus Campaniæ,
                    et Theobaldus, dapifer Franciæ, et Stephanus comes, et Willielmus, Remensis
                    archiepiscopus, et plures filiæ, per quas progenies plurimum dilatata est.</p>
                <p><!--[87c]-->In Anglia Willielmo regi Rufo mortuo, Roberto Curtaocrea, comite
                    Normanniæ, cui regni successio competeret, in peregrinatione Hierosolymis
                    peregrinante, successit Henricus frater ejus junior. Quum autem in Pascha
                    Hierosolymis ignem de cœlo more solito expectarent, accensus est divinitus
                    cereus comitis Roberti, unde et elegerunt eum universi in regem. Ipse vero,
                    audita morte fratris ejus, aspirans ad regnum Angliæ, contempsit donum
                    oblationis divinæ. Unde rediens in Normanniam, congressus cum fratre suo, victus
                    est, et mortuus in carcere suo.</p>
                <p><!--[87d]-->Henricus, filius imperatoris Henrici, duxit uxorem Matildem, filiam
                    regis Henrici Angliæ; et consilio Alberti, archiepiscopi Maguntini, quem pater
                    ejus multis affecerat injuriis, patrem suum bello appetiit et vicit, et tanta
                    afflictione contrivit, ut Leodii demum tanquam privatus moreretur.</p>
            </div>
            <div>
                <p><!--[88]-->Mortuo vero patre, sprevit eum Albertus archiepiscopus, unde, vocato
                    papa Innocentio, ut Albertum dejiceret, et non prævaluit; et congregato concilio
                    quod ad concilium venit Albertus cum tanta fortitudine, ut nec papa nec
                    imperator posset statuere nisi quatenus Albertus permitteret. Philippo regi
                    Francorum mortuo successit Lodovicus filius ejus, qui strenuus armis regalia sua
                    plurimum ampliavit.</p>
                <p><!--[88b]-->Eo tempore, ultio Divina ignis sacræ occiduas partes invasit et
                    cometes apparuit, dirigens radios versus Austrum, conjicientibus aliquibus
                    signum fore expeditionis futuræ imperatoris versus Romam. Abiit enim ad sedandum
                    scandalum, quod diutius obtinuerat inter Hildebrandum et successores ejus contra
                    Gerebertum; unde ortum fuit scandalum inter imperium et sacerdotium. Privilegia
                    enim, quæ habuerant imperatores a tempore Caroli, paulo plus quam LXIII
                    Apostolicorum temporibus, de investituris, statuit Paschalis exinanire, dicens
                    laica manu ecclesiasticarum rerum investituram fieri non debere.</p>
                <p><!--[88c]-->Unde et excommunicavit et investientes et investitutos manu laica.
                    Verum postea confractus est papa, adeo ut in ecclesia Apostolorum, inter
                    missarum solemnia, post evangelium lectum, imperatori coronato ante altare
                    tradidit papa privilegium de investituris, ut libere per annulum et baculum
                    daret episcopatus et abbatias et alios honores ecclesiasticos, et ut catholice
                    acciperent ab eo potestatem ordinandi. Sed et idem confirmatum est datione
                    corporis et sanguinis Jesu Christi, expleto Canone. Ad confirmationem pacis
                    factum est istud die Paschæ.</p>
                <p><!--[88d]-->Et forte postea, ad iræ Divinæ ostensionem, exusta est ecclesia
                    Sancti Michaelis, de periculo maris fulgurata. Sed Baldericus, Laudunensis
                    episcopus, nisus revocare cives a sacramento perperam juratæ communicationis
                    confossus est gladio, et postea succensa domus ejus, et ecclesia, et omnia ei
                    appendentia. In hujus tamen facinoris vindictam egregie animadvertit rex
                    Francorum. Sed etiam segetes adustæ sunt, et fames et mortalitas multa statim
                    subsequuta est.</p>
            </div>
            <div>
                <p><!--[89]-->Paschali papæ successit Gelasius, et ei Calixtus, et post eum
                    Honorius, et ei Innocentius. Henrico imperatori successit Lotharius, et
                    imperavit X annis. Lothario successit Conradus, et imperavit XXIII annis. In
                    Dacia Erico successit Cnud, electus communiter Hybergis ubi solent reges eligi.
                    Insurrexit autem in eum Suein, et adjutorio Waldomari cognati sui invaluit, ut
                    Canutus transiret ad Conradum Imperatorem pro adjutorio. Obtulit igitur ei
                    adjutorium sub conditione, ut coronam Daciæ susciperet ab eo. Ille vero renuit
                    et rediit, et accivit Waldomarum, cognatum suum, in regnum socium; et statim
                    communiter expulerunt Suein. Qui, conversus ad imperatorem, suscepit ab eo
                    coronam.</p>
                <p><!--[89b]-->Veruntamen non prævaluit imperator ad ejus restitutionem. Cnud vero
                    et Waldomarus, amatores pacis, miserti perturbationis Suein, inito fœdere pacis,
                    admiserunt eum in tertiam partem regni. Quia vero locus, ubi fœdus firmatum est
                    inter eos, vicinior erat ditioni Cnud, et in ea essent multæ regales deliciæ,
                    invitavit eos Cnud, ut cum eo perendinarent, et deliciis terræ suæ fruerentur.
                    Quum igitur tantos hospites regia magnificentia et liberali frugalitate
                    suscepisset, et simplici et bono animo eis serviisset, nequam Suein, aspirans ad
                    totum regnum, machinatus est quomodo hospitem suum et cognatum, principes regni,
                    occideret.</p>
                <p><!--[89c]-->Præstructis igitur insidiis, de nocte in eos insurrexit, et in
                    conclavi Christianissimum regem Cnud, hospitem suum et cognatum, occidit, circa
                    quartam decimam diem post initam pacem. Waldomerus vero, graviter vulneratus,
                    vix evasit, et confugiens ad amicos, Cnud et suos, sanato vulnere et instaurato
                    exercitu, invasit impiissimum Suein et occidit; et solus postea regnavit,
                    crudelis et fortis; propagator tamen bonus Fidei Christianæ. Regnum Rujanorum et
                    regem eorum adegit fieri Christianos, et sibi subjecit. Firmavit etiam castrum
                    in exitu Daciæ, et ita præparavit introitum, nullus per terram ingredi posset
                    Daciam nisi per se ipsum. Quod castrum obtinuit filius Canuti Waldomarus,
                    electus de Selewich.</p>
            </div>
            <div>
                <head type="add">Roger 1. af Sicilien og Ludvig 7. af Frankrig</head>
                <p><!--[90]--> In Sicilia Rogerus dominatum magnum adeptus, quia patrimonium beati
                    Petri rapuerat, coronam regalis benedictionis ab ecclesia Romana impetrare non
                    potuit, quousque, imperatore fugato de prælio et capto papa Romano, adegit
                    Ecclesiam, ut dominus papa daret ei mitram suam cum benedictione regali et
                    compositione. Appositis igitur auro et lapidibus pretiosis de mitra fecit sibi
                    et successoribus suis diadema. Mortuo vero Rogerio, successit ei filius ejus
                    Willelmus, minus patre bellicosus. Unde et suo tempore perdidit Africam, et de
                    Hispania traduxit uxorem.</p>
                <p><!--[90b]-->Ludovico regi Franciæ successit Lodovicus filius ejus pius amator
                    religionis et justitiæ, qui traduxit uxorem Alienor filiam Willielmi comitis
                    Pictaviæ. De qua duas filias habuit; quarum una nupsit Henrico comiti Campaniæ,
                    interventu Sancti Bernardi abbatis Clarevallensis; et altera comiti Theobaldo
                    Blesensi, dapifero Franciæ. Prædicante postmodum præfato abbate necessitates
                    Terræ Jerusolymitanæ, cum grandi exercitu et multo apparatu, una cum uxore sua
                    abiit rex Lodovicus Jerosolymam. Veruntamen, in ea expeditione parum profecit,
                    et de exercitu suo multam sustinuit jacturam. Conradus vero imperator, volens
                    præripere gloriam præfati regis, præcucurrit eum cum impetu infiniti exercitus
                    Teutonicorum.</p>
            </div>
            <div>
                <p><!--[91]-->Veruntamen, variis infortuniis contrita est multitudo, adeo ut vix cum
                    paucis evaderet imperator. Accidit igitur, peccatis exigentibus, ut utrique tam
                    rex quam imperator, accepto damno, redierit inglorius, nisi quatenus merita
                    peregrinationis et orationum eis suffragarentur. Conrado reverso et mortuo,
                    successit Fredericus filius regis ducis Sueviæ. Qui Mediolanum obsedit et cepit,
                    et Ast, Derthoniam, et Cremam, et demum universam Italiam perdomuit, et sibi
                    subjecit. Veruntamen, insolentiam Teutonicorum non diu sustinuerunt Lumbardi;
                    unde et apud eundem imperatorem, explosis oppressionibus, majorem libertatem
                    evicerunt. Nusciam vero et Campaniam per cancellarios suos edomuit, et Romanos
                    bello confecit.</p>
                <p><!--[91b]-->Accidit enim diebus Frederici, ut principes clerici, ejus
                    cancellarii, prærogativam probitatis habuerunt in imperio; primo, Ramaldus
                    Moloniensis, secundo Christianus, superintrusus Moguntinus, tertio Philippus
                    Coloniensis, qui potentissimum ducem, Henricum Bavariæ et Saxoniæ fere ad
                    nihilum redegit cum adjutoriis suis. Sub hoc Frederico grave schisma fuit.
                    Successit enim Innocentio Celestinus, et ei Lucius, et post eum Eugenius, et ei
                    Anastasius senex, et post eum Adrianus Anglicus, et deinde Alexander
                    eruditissimus.</p>
            </div>
            <div>
                <p><!--[92]-->Contra quem surrexit Ottavianus, Victor dictus. Cujus papatus defecit
                    in quarto successore, reformata pace inter imperium et sacerdotium, Venetiis.
                    Reversus ab Hierosolymis Lodovicus, quia regina Alienor contristaverat eum in
                    peregrinatione sua simulata fuga, divertit ab ea, jurata parentela, et traduxit
                    Alesiam, filiam Ildefonsi imperatoris Hispaniæ. Hic enim Ildefonsus, ante mortem
                    suam, quia tenere diligeret duos filios suos, divisit eis imperium, et Sancio
                    majori tradidit Castellæ et Toletæ regnum, Fernando minori Galliciæ regnum; et
                    Alesiæ assignavit infantaticam portionem terræ, quæ solet esse imperatricum. De
                    Alesia Lodovicus duas filias habuit, Margaretam et Alesiam.</p>
                <p><!--[92b]-->Henrico regi Angliæ successit Stephanus, nepos ejus, miles strenuus,
                    sed minus pius, comes Boloniæ super mare. Insurrexerunt vero in eum Gaufredus
                    comes Andegaviæ cum uxore sua Matilde, quondam imperatrice, et contenderunt de
                    regno XVII annis; demum vero facta pace, adoptato Henrico filio Matildis
                    successore, qui eo mortuo successit, et traduxit uxorem Alianor, relictam
                    Lodovici regis Franciæ.</p>
                <p><!--[92c]-->Habuit igitur ex ea quatuor filios et tres filias; Henricum, quem
                    fecit regem Angliæ, virum gratiosissimum suo tempore, et Ricardum comitem
                    Pictaviæ, et Gaufridum comitem Britanniæ, et Johannem, quem destinavit facere
                    regem Hiberniæ, quam vi tulerat a quodam fideli suo Ricardo comite de Strigueil,
                    qui eam legitime armis acquisierat, et ex successione uxoris suæ. Iste Henricus
                    infestus fuit Ecclesiæ inductis novis pravis consuetudinibus, et veteribus
                    exasperatis. Quibus confirmandis quum resisteret beatus Thomas archiepiscopus
                    Cantuariæ, inductus est primo consentire; sed satim acta prævia apposuit
                    contradicere. Unde cum necessariis et familiaribus suis coactus est exulare in
                    Franciam, ubi a piissimo Lodovico exceptus est et exhibitus cum omni humanitate.
                    Demum vero, adepta pacis similitudine, interemptus est a cubiculariis prædicti
                    regis in ecclesia Cantuariensi ante altare.</p>
            </div>
            <div>
                <p><!--[93]--> Mortua Alesia regina Francorum, Ludovicus tertiam duxit uxorem
                    Alicam, filiam comitis Theobaldi. De qua habuit filium nomine Philippum, et
                    filiam quam Emanuel imperator Constatinopolitanus filius Alexis imperatoris,
                    filio suo traduxit in uxorem. Rex Angliæ, sub quo passus est beatus Thomas.
                    traduxit duas filias regis Franciæ duobus filiis suis, Margaretam Henrico regi
                    Angliæ, et Alesiam destinatam Ricardo comiti Pictaviæ.</p>
                <p><!--[93b]-->Præmortuus vero est rex Henricus, offenso ei patre, vitam finiens in
                    Martello, castro Limoviæ, sub testimonio sanctorum virorum, in sancta devotione.
                    Lodovicus vero, correptus pedum infirmitate, omnes pravas consuetudines inductas
                    suo tempore abjurari fecit, et thesauros suos in ecclesias et pauperes magna
                    liberalitate distribuit. Martyrio igitur longæ infirmitatis decoctus, in
                    sanctitate decessit. Successit igitur ei Philippus, qui adversus primarios sui
                    cœpit potenter agere. Fecit etiam omnes vicos Parisiensis civitatis sternere
                    silice, et Margaretam, sororem suam, reginam transmisit nuptui Belæ, glorioso
                    regi Hungariæ.</p>
                <p><!--[93c]-->In Hispania Sanchio successit filius suus Aldefonsus, qui traduxit
                    filiam regis Angliæ. In Dacia Waldemaro filius ejus, Cnud, habens filiam ducis
                    Saxoniæ. In Sicilia Willielmo successit filius ejus Willielmus, qui duxit filiam
                    regis Angliæ, et nuptui tradidit amitam suam, filiam regis Rogeri, Constantiam,
                    regi Alemannorum, filio Frederici imperatoris. Romæ post Alexandrum sedit Lucius
                    et post eum Urbanus, eloquens et tumidus. Quo mortuo, sedit ad exequias ejus
                    mulier, jussu dæmonum, ut dictum est, præstolans excipere viaticum corporis
                    Domini de ore ejus, quia illud in Assumptione nondum transmiserat.</p>
            </div>
            <div>
                <p><!--[94]-->Diebus hujus captus est in prælio Wido, rex Hierosolymorum, et lignum
                    Sanctæ Crucis a Saladino principe Damasci. Occisus est etiam beatus Reinaldus,
                    princeps Antiochiæ, protestans se non redditurum Sarracenis vestigium unius
                    pedis Sanctæ Terræ pro redemptione vitæ suæ. Occisi sunt et alii multi, capti
                    plures, et evaserunt nonnulli. Capta est postmodum fere tota Judæa et maritima
                    omnia præpter Tyrum, quæ præsidio Conradi marchionis Montis Ferrati servata est
                    in refugium Christianis; sicut Antiochia præsidio principis sui et adjutorio
                    Hervei de Danzi.</p>
                <p><!--[94b]-->Audito igitur tali damno in occiduis partibus, et principes et
                    privati plurimi Crucem accipere proposuerunt. Imperator enim Fredericus, habito
                    colloquio cum Philippo rege Franciæ, condixerunt Crucem accipere, si ad idem
                    propositum rex Anglorum posset induci. Idem tamen rex Anglorum, ante mortem
                    beati Thomæ martyris, ad Crucem capiendam solemni voto et fide data, aliquoties
                    in manu piissimi regis Franciæ Lodovici se firmiter obligaverat; post mortem
                    vero beati martyris et propter eam, quod voverat pluries, juravit adimplere. Sed
                    intercedente pecunia apud dominum papam et vota et juramenta illuserat.</p>
                <p><!--[94c]-->Mortuo vero Urbano misere, sedit papa Gregorius septimus, qui nulla
                    pecunia corrumpi potuit, ne præfatus rex vel Crucem acciperet vel ab universa
                    Ecclesia excommunicaretur. Is enim functus legatione pro morte beati Thomæ,
                    adegerat eum jurare de peregrinatione. Habito igitur colloquio cum rege Franciæ
                    de damno Palestinæ, callide a Francis et a suis inductus est Crucem accipere
                    curo rege Franciæ. Præerat autem comes Ricardus Pictaviæ omnes in accipienda
                    Cruce;</p>
            </div>
            <div>
                <p><!--[95]-->sed Diabolo instigante ortum est, sicut prius, grave dissidium inter
                    eum et patrem suum, ea occasione quod Johannem minorem fratrem suum sublimare
                    voluit in regnum, eo præterito, cui de jure debebatur. Nacto igitur adjutorio
                    regis Franciæ, cepit Cenomannum, fugato patre, et Turonem, patrem ipsum
                    intercepturus, ut dicebatur, nisi citius ad voluntatem regis Franciæ
                    compromisisset.</p>
                <p><!--[95b]-->Confluebant enim omnes potentes terræ ad comitem Ricardum, dum
                    prosperaretur, et ipse etiam Johannes, relicto patre, qui pro eo laboraret,
                    collusit cum fratre suo. Quo audito, pater, infinnitate correptus, præ ira et
                    dolore (ut dicitur) mortuus est. Et successit comes Ricardus in regno. Exivit et
                    de custodia, in qua diutius emarcuerat, nobilis regina Alianor, dicta aquila
                    rupti fœderis, et cucurrit in viis secundi mariti sui, qui maxime novissimis
                    diebus suis veritatem et pudicitiam pariter <app>
                        <lem>&lt;excolebat&gt;</lem>
                        <rdg>add. Anstruther</rdg>
                    </app>. In his diebus elanguerat plurimum status Ecclesiæ a papatu Alexandri
                    quarti, deterius usque in tempora nostra assidue, sicut plures narrant
                    historiæ.</p>
                <p><!--[95c]-->Fredericus enim, imperator Romanus, qui tempore Alexandri papæ, decem
                    et septem annis gravi schismate diviserat Ecclesiam, tempore Urbani papæ obsedit
                    eam, eo quod non concederetur ei privilegium, ut in omni electione episcopi vel
                    abbatis discordante, ipse ad arbitrium suum eligeret abbatem vel episcopum.
                    Turbavit igitur tempore suo Ecclesiam, donec assumpta peregrinatione tendens
                    Hierosolymam, substitit apud Constantinopolim, occupans Romaniam et obsidens
                    prædictam civitatem, quia peregrinationis suæ non invenisset liberam viam.</p>
                <p><!--[95d]-->Sed et eodem tempore ille rex, sub quo passus est beatus Thomas
                    martyr Anglorum, pecunia sua captaverat curiam Romanam, adeo ut in ecclesias suæ
                    potestatis nihil fieret nisi quod ipse dictaret vel quod innueret. In quo
                    confirmatus est ei fere universus Clerus terræ suæ. Quod si aliquid occurreret
                    quod erubesceret, aut non posset idonee facere, accito legato ad suum arbitrium,
                    per Apostolicam demum auctoritatem, implebat suam voluntatem. Unde etiam per
                    hujusmodi legationis officium, in Grandi monte vellet laicis clericatum ejus
                    ordinis subjicere.</p>
            </div>
            <div>
                <p><!--[96]-->Confugerunt omnes fere clerici ad gloriosum Philippum regem Franciæ,
                    qui eos suscepit benigne et honorifice, et pro eorum optione commendavit ad
                    tempus per abbatias in Cisterciensi Ordine. Eodem tempore declinavit etiam
                    monastica religio, quum præcipuæ columnæ ejus duæ, videlicet Cisterciensis abbas
                    et Cluniacensis, qui prius ab ecclesiarum suarum fundatione semper sanctitate et
                    magnificentia aspernarentur episcopatus recipere; nova cupiditate præamantes
                    meum quam nostrum, facti sunt episcopi, Cisterciensis Atrebatum et Cluniacensis
                    Ostiensis Cardinalis episcopus, nomenque similiter et gratiam perdiderunt,
                    respectu favoris quem prius habuerant.</p>
                <p><!--[96b]-->Sed et communis status tam virorum quam mulierum in desideria suæ
                    carnis evanuit. Auctus est enim luxus vestium in immensum; aggravatum onus
                    armorum, et expensa militaris sumptuosior. Gastrimargia multiplicata diversitate
                    ciborum et potuum et salsamentorum, et omnium irritamentorum gulæ varietate
                    distentæ. Liberalium etiam studiorum exercitia evanuerunt occasione ambitiosi
                    quæstus, ob quem curritur ad leges seculi et decreta et physicam. Divina quoque
                    pagina neglecta. Excæcavit oculus principum fumus luxuriæ, ut in masculos magis
                    quam in sexum fœmininum libido despumaret. Nec minus ardor mulierum in sexu suo
                    degeneraverat. Fuerunt enim prioribus diebus summæ sacerdotes in sacris Priapi
                    in Occidente......</p>
                <p><!--[96c]-->quæ multa liberalitate famæ suæ damnum frustra redimere conatæ sunt.
                    Similiter et in aliis regnis aliæ servierunt Deo tentiginis in utriusque sexus
                    abusione. His igitur malis ingruentibus, multa inciderunt difficilia et crudelia
                    et periculosa, ut discordiæ regnorum, strages populorum, hæreses impiorum
                    numerosæ, et schismata perversorum hominum. </p>
            </div>
            <div>
                <p><!--[97]-->His diebus, <hi rend="smallcaps">Joachim</hi> quidam monachus
                    Cisterciensis, a fere illiterato subito factus intelligens, scripsit <hi rend="italic">super Apocalypsim</hi>, et <hi rend="italic">Apertiones
                        Sigillorum</hi> per præteritas persequutiones distinguens, quodammodo Novum
                    Testamentum Veteri Testamento comparavit, et diem Judicii proxime futuram
                    asseveravit, quia ultimi sigilli apertio, in quo Antichristus venturus erat, e
                    limine jam immineret. <hi rend="smallcaps">Galfridus</hi> quoque
                    Altisiodorensis, quondam abbas Clarevallensis, <hi rend="italic">super
                        Apocalypsim</hi> commentatus est, ut visum est, discretius. Alii quoque
                    scripserunt compilationes varias.</p>
                <p><!--[97b]-->
                    <hi rend="smallcaps">Radulfus Niger</hi> scripsit <hi rend="italic">Septem
                        Digesta super Heptaticum</hi>. Scripsit et <hi rend="italic">Moralia
                        Regum</hi>, et <hi rend="italic">Epitome Veteris Testamenti</hi>, in <hi rend="italic">Paralipomenon</hi>, et <hi rend="italic">Remediarium in
                        Esdram</hi>. Scripsit etiam Librum <hi rend="italic">de Re Militari</hi> et
                        <hi rend="italic">Tribus viis Peregrinationis Hierosolymitanæ</hi>, et
                    Librum <hi rend="italic">De Quatuor Festivitatibus Beatæ Mariæ Virginis</hi>, et
                    Librum <hi rend="italic">De Interpretationibus Hebræorum Nominum</hi>. Scripsit
                    et hæc Chronica. </p>
                <p><!--[97c]-->Post Urbanum sedit Gregorius, et post eum Clemens Tertius, et post
                    eum Celestinus tertius, qui coronavit Henricum filium Frederici imperatoris,
                    imperatorem Romanum, accepta Tusculano et in vigilia Paschæ statim reddita
                    Romanis ad destruendum, ut dicebatur, ex pacto Clementis; subsannantibus omnibus
                    bonis viris, quod asylum Ecclesiæ Romanæ destrueretur.Inter Occiduos principes,
                    qui, gratia Palæstinæ liberandæ a paganis, Crucem acceperunt, Fredericus
                    imperator Romanus, felicibus auspiciis primus tunc arripuit, quod tamen duro
                    fine complevit.</p>
                <p><!--[97d]-->Quum enim alii Principes a subjectis suis decimas rerum mobilium et
                    se moventium extorsissent, ille de singulis domibus ditionis suæ unum denarium
                    sumere contentus fuit, ut eo pretio fierent participes suæ peregrinationis.
                    Veniens igitur in Romaniam, quia Imperator Constantinopolitanus fœdus inierat
                    cum Saladino, principe Damasci, et Turcos Mauripulos cum ritu spurcitiæ cultus
                    sui admiserat in suam civitatem, indixit ei bellum. Quæsita igitur magna parte
                    Romaniæ, demum obsedit Constantinopolim, et adegit imperatorem illum ad pacem
                    faciendum secum, quam ipse dictasset. Omissa vero causa Dei de
                    expurgandacivitate a spurcitiis Gentilibus, accepto multo auro, progressus est
                    cœpto itinere.</p>
            </div>
            <div>
                <p><!--[98]-->Venit ergo Iconium, et expugnata civitate, cepit Solitanum et unum
                    filiorum ejus. Reliquum autem filium Solitani, qui patrem suum captivaverat et
                    regnum obtinebat, duobus præliis confecit et expulit de terra. Facta igitur
                    demum pace cum Solitano, accepto multo auro et viatico, omissa tamen causa Dei
                    de Fide propaganda et conversione populi, progredi cœpit versus Antiochiam.
                    Veniens igitur inter montana ad amnem rapidum, consedit super ripam ejus ad
                    prandium, dum exercitus transiret.</p>
                <p><!--[98b]-->Crebrescente igitur fama in Oriente de confecto Imperatore
                    Constantinopolitano et captivato Solitano, et expugnato et fugato filio ejus,
                    miserant omnes orientales legatos et nuncios ad invictissimum imperatorem, pro
                    pace sibi comparanda. Gloriosus igitur imperator, et elatus de nunciorum
                    frequentia et magnificentia, diu consedit ad prandium, donec totus exercitus
                    transisset. Quum igitur suaderetur ei ut equo transiret quoniam amnis creverat
                    resolutis nivibus montium, ille imperator, æstuans sumpto cibo et potu, et
                    æstivo calore urente, præ-elegit nando transire.</p>
                <p><!--[98c]-->Quum igitur balneando attigisset ulteriorem ripam, avulsit eum a ripa
                    torrentis impetus, et illisit eum scopulis, quousque expiraret. Extracto itaque
                    mortuo imperatore ab aquis, conturbatus est omnis exercitus, et e vicino
                    defecerunt victualia, ut tum fame tum infirmitate deficeret; et vix sexagesimus
                    homo de exercitu veniret in Palestinam, cum duce Sueviæ, filio præfati
                    imperatoris, qui et mortuus est apud obsidionem Acaron.</p>
                <p><!--[98d]-->His diebus Alienor, aquila rupti fœderis, duxit Berengariam, filiam
                    regis Navarræ, in Siciliam usque Messanam, nuptui filio suo Ricardo, regi
                    Angliæ, rupto fœdere quod pactum fuerat cum Alesia, sorore Philippi regis
                    Franciæ. Præierant enim eo tempore rex Philippus Januam, et rex Richardus
                    Massiliam, ab his portibus navigaturi versus Palæstinam. Navigavit igitur rex
                    Ricardus Messanam, ut ibi hyemando præstolaretur futuram uxorem suam. Rex autem
                    Philippus, introgressus mare, actus tempestate, accepto gravi damno de hominibus
                    et rebus suis, applicuit Messanam, maxime quia regis Ricardi noluit deserere
                    comitivam.</p>
            </div>
            <div>
                <p><!--[99]-->Grassantibus autem civibus Messanæ in exercitum regis Ricardi, forte
                    fiducia regis Francorum hospitis sui, iratus rex irrupit civitatem, et facta
                    magna strage populi, obtinuit eam firmato castro super eam, quod Matigrifon
                    appellatum est. Factus est igitur multo timori Tancredo regi Siciliæ, ut præter
                    dotem sororis multam ab eo excuteret pecuniam. Subeunte autem vere, navigavit
                    rex Philippus, et applicuit in Palæstinam, veniens ad obsidionem Acaron.</p>
                <p><!--[99b]-->Rex autem Ricardus, accepta conjuge sua et remissa matre sua in
                    terram suam, navigavit, et veniens Cyprum, expugnata insula et captivato rege
                    cum unica filia ejus, venit ad obsidionem Acaron, dives et potens ex multa
                    præda. Capta Acaron deditione facta, metu infirmitatis rediit rex Franciæ in
                    terram suam, relicta magna parte exercitus sui regi Ricardo, qui Saladinum
                    duobus præliis confecit, et cepit maritima et Ascalon. Fecit etiam occidi fere
                    omnes, qui comprehensi erant in deditione Acaron, quia Saladinus non steterat
                    pacto eorum, quod fecerant cum regibus.</p>
                <p><!--[99c]-->Henricus Imperator, statim a coronatione sua, cum uxore sua introivit
                    Apuliam, et prosperatus circa principia sua, acquisita Capua, et Salerno, et
                    plerisque aliis locis munitissimis; rebellante vero Neapoli, transmissa uxore
                    sua Salernum, obsedit eam, ubi pestilentia infirmitatum ingruentium majores
                    principes suos amisit. Ipse quoque, amissa conjuge sua et capta a Tancredo
                    proditione Salernitanorum, graviter infirmatus, vix evasit, cum aliqua parte sui
                    exercitus in terram suam inglorius. Reversus igitur in terram suam, sequenti
                    æstate iterum misit exercitum in Apuliam, ipse futura hyeme sequuturus eum.</p>
                <p><!--[99d]-->De regibus Anglorum: seriem eorum a primo rege Lucio Christiano non
                    posui, quoniam historiam Anglorum ad manum non habui; et prolixitatem vitavi.
                    Seriem tamen regum, postmodum inventam, non a Lucio, sed ab Ine, qui primus
                    totius Angliæ rex fuit, posui. Iste Ina regnavit XXXVII annis.</p>
            </div>
            <div>
                <head type="add">726. Æthelheard af Wessex</head>
                <p><!--[100]-->Post eum Athelardus rex, XIIII annis. Huthredus, XII annis.
                    Sigebertus, X annis. Kynewulf, XXX annis. Brithricus, XVI annis. Agbertus, XXV
                    annis, et sex mensibus. Hadewulf, XVIII annis. Eadbaldus, filius ejus, uno anno.
                    Athelbertus frater ejus, VI annis. Atheldredus frater ejus, V annis. Alfredus
                    frater eorum, XXX annis. Hic fuit ille rex sapiens, qui primus omnium regum
                    totius Britanniæ diadema suscepit a beato Leone papa. Hic vero sepultus est in
                    Venta civitate.</p>
                <p><!--[100b]-->Edwardus filius ejus regnavit XXIII annis. Adelstanus filius ejus,
                    XIIII annis et VII hebdomadis et tribus diebus. Eadmundus frater ejus VII annis
                    et VI mensibus. Eadwinus filius Eadmundi III annis et XXXVII hebdomadis.
                    Hadgarus frater ejus, XVI annis et VIII hebdomadis. Eadwardus filius ejus et
                    martyr effectus, III annis et VIII mensibus. Athelredus frater ejus, XXXVIII
                    annis. Eadmundus filius ejus I anno. Cnuto, XIII annis; sed nunquam fuit
                    coronatus. Haraldus filius ejus, uno anno. Hardecnuto frater ejus II annis.
                    Eadwardus frater ejus, qui jacet Londini, XXIII annis. Haraldus, XL
                    hebdomadas.</p>
                <p><!--[100c]-->Willelmus Bastard, comes Normanniæ, XXI annis, V hebdomadis minus.
                    Willelmus filius ejus, XIII annis et VI hebdomadis. Henricus frater ejus, XXXV
                    annis et XVI hebdomadis et V diebus. Stephanus, intervallo facto trium
                    hebdomadarum, regnavit XIX annis et parum plus. Henricus, nepos Henrici, XXXIII
                    annis et Vl mensibus et III hebdomadis, adoptatus in successorem a rege
                    Stephano, cui tamen debebatur regnum jure hæreditario. Cui, sicut prius dictum
                    est, successit Ricardus filius ejus, comes Pictaviæ.</p>
                <p><!--[100d]-->Post reditum Philippi regis de Palæstina in Franciam, Ricardo rege
                    viriliter agente contra Saladinum, cum suis et Francis, quos ibi rex Philippus
                    loco suo dimiserat, orta est quæstio de rege faciendo, Francis eligentibus
                    Marchionem Montis Ferrati, Ricardo primum renitente, postmodum tamen consensum
                    adhibente, quia traduxerat hæredem regni uxorem, ereptam ab Hemfredo de Turrum,
                    qui eam habuit conjugem. E vicino vero postea a quocunque procuratum est, ut
                    idem Marchio ab Assacinis interemptus esset in urbe Tyro.</p>
            </div>
            <div>
                <p><!--[101]-->Mortui quoque sunt innumeri et in obsidione Acaron, et post ejus
                    captivitatem plurimi, ut Philippus comes Flandriæ et dux Burgundiæ et alii
                    plures nobiles ad liberandam captivitatem Palæstinæ. Sed et viri religiosi, qui
                    venerant ad succurrendum Sanctæ Terræ, mortui fuerunt, et ante obsidionem
                    Acaron, et postea; veluti vir religiosissimus Tyranus arcbiepiscopus; et vir
                    literatus Girardus Ravennas archiepiscopus et Cisterciensis monachus;
                    Cantuariensis archiepiscopus Baldewinus, sed et alii plures episcopi et abbates,
                    et alii viri religiosi interierunt;</p>
                <p><!--[101b]-->et alii in propria redierunt, veluti Hubertus Salesburiensis
                    episcopus, in obsidione Acaron viriliter et egregie, et post obsidionem
                    laudabiliter egit, et reversus in patriam, archiepiscopus Cantuariensis
                    effectus, et ecclesiam et regnum pariter bene gubernavit. Parum tamen literatus
                    fuit et minus acer in operibus justitiæ. Defuncto marchisio Montis Ferrati, uxor
                    enixa demum postumo, illustri juveni comiti Henrico Campaniæ, rege Ricardo
                    Anglorum et Francis destinaverunt hæredem regni. Rex igitur Ricardus, compositis
                    maritimis et aliis finibus regni Palestinæ, pacem fecit cum Saladino, aliquot
                    annorum induciis firmatis, et repatriare disposuit.</p>
                <p><!--[101c]-->Ratus enim rex Philippus elementa irarum, quas in Messana et Acaron,
                    et maxime rupti fœderis peregrinationis <app>
                        <lem>&lt;causa&gt;</lem>
                        <rdg>add. Anstruther</rdg>
                    </app> incidisse doluit, <app>
                        <lem>&lt;jam sedari, Richardum per literas edocuit ejus reditum
                            cupere.&gt;</lem>
                        <rdg>conj. Anstruther</rdg>
                    </app> Et ideo rex Ricardus, ne longa peregrinatione, in præjudicium juris sui,
                    turbaretur, navigavit. Declinata igitur Cypro, quod non omnino potuit quod
                    voluit, vel ex proposito, vel actus tempestate, in Istriam applicuit. Quisquis
                    autem in potentatu paucos amicos habere curavit, facile, plerumque facilius,
                    inimicos invenit.</p>
                <p><!--[101d]-->Ricardus sibi, ab Istria paucis comitantibus evadens, invenit
                    inimicos. Qui tamen ex proposito <app>
                        <lem>&lt;per&gt;</lem>
                        <rdg>add. Anstruther</rdg>
                    </app> multa terrarum intersticia in patriam suam redire proposuit. Sed a tanto
                    principe celari non potuit: ab Istria igitur ab hostibus eum insequentibus
                    paulatim ejus fama personuit; usque in Austriam super Danubium.</p>
            </div>
            <div>
                <p><!--[102]--> Fuerat autem dux Austriæ potens et dives, qui olim in obsidione
                    Acaron, urbe capta, jure belli palatium quoddam occupavit. Quia tamen potentior
                    factus est rex Anglorum, minus laudabiliter egit. Dux igitur, suspicatus regem
                    in terra sua transiturum, scrutatus est eum, et invenit, et occidere voluit,
                    nisi principum suorum præsidio modicum sedatus, contrusit eum in
                    captivitatem.</p>
                <p><!--[102b]-->Famæ igitur indicio vel etiam ipso duce vulgante, innotuit
                    imperatori Henrico interceptum regem, cui variis ex causis infestus erat.
                    Imperator igitur veteribus inimicitiis, quasi novo odio formato, hostem publicum
                    imperii regem pronunciavit, et regi Franciæ significavit, qui et veteri et
                    inexorabili odio, variis ex causis et in occulto et in publico inimicissimus
                    fuit. Quia vero imperator de jure suo quem vellet captivatum quemcunque in
                    imperio requisitus recipere deberet, et maxime hostem publicum, parta tamen
                    latenter multa pecunia et obsidibus datis, dux Austriæ deinde regem imperatori
                    tradidit.</p>
                <p><!--[102c]-->Quum igitur rex Francorum audiret quod apud imperatorem rex Angliæ
                    teneretur, missis nuntiis supplicavit quatenus regem, hominem suum, sibi
                    restitueret. Multa deinde licitata est pecunia; quatenus accepta pecunia
                    imperatori, rex Angliæ Philippo regi traderetur, ut duriori causa restitutus
                    ureretur. Intervenit enim imperatoris clementia, quatenus parta pecunia; et
                    datis demum obsidibus et conventionibus aliis, refusa aliqua ex parte pecunia
                    rex demum liberaretur. Philippus igitur rex Francorum nullo pacto imperatoris
                    obtinere potuit regem Angliæ, qui tamen nondum soluta pecunia in captivitate
                    teneretur.</p>
                <p><!--[102d]-->Veteri igitur et inexorabili odio instigatus rex Philippus, nulla
                    crucis aut fidei religione detentus, fines regionum Ricardi invasit, et marchias
                    terrarum earum pluribus in locis confecit, donec a fidelibus quibusdam Ricardi
                    regis nacta quadam conditione induciarum datis castellis quæ elegit, interim
                    Philippus rex quievit. Pacta igitur redemtione Ricardi regis apud imperatorem
                    Henricum, infinita liberalitate Anglorum et transmaritanorum fidelium ejus
                    multam pecuniam ad redemtionem collegerunt.</p>
            </div>
            <div>
                <p><!--[103]-->Soluta igitur pecunia sicut convenit ex parte omni conditione quam
                    imperatori impleta, de reliqua pecunia obsidibus datis, non simul tamen sine
                    difficultate, demum tamen in Angliam, et postea brevi spatio transivit in
                    Normanniam. Nulla igitur demum inter reges inventa pace, hinc inde diutius
                    dimicatum est.</p>
                <p><!--[103b]-->Demum vero intervenientibus religiosis viris et principibus taxato
                    tempore inducias firmaverunt quatenus deinde quieverunt; firmata pace, et hoc
                    multis intervenientibus elaboratum est. Circa ea tempora Tancredus rex Siciliæ,
                    et duo filii ejus mortui sunt, substituto tamen puero in regem destinato.
                    Imperator vero Henricus uxorem suam Constantiam filiam regis Rogeri Siciliæ
                    præmisit in Apuliam, et multis in locis hæreditario jure obtinuit. E vicino
                    tamen sequutus est imperator dives auro et argento a captione Ricardi regis
                    Angliæ qui de peregrinatione redierat, copiosamque pecuniam acceptam, brevi
                    transitu Apuliam et Calabriam et Siciliam obtinuit.</p>
                <p><!--[103c]-->Saladinus vero dominus Damasci et princeps Syriæ, et Solitanus
                    Babyloniæ et rex terrarum Ægypti, et primus regum terræ, subjugata Hierosolyma,
                    et fere tota Palestina et multa Saracenorum regna; ineffabilis gloriæ et
                    inauditos triumphos elevatus, ad religionem Mahumetis convolavit, et prius quam
                    ad Mech rediit, expiravit. Filii autem illius ad invicem conturbati sunt, adeo
                    ut ad eorum conturbationem Christiana religio multa ex pace conquievit. Domini
                    igitur est terra et plenitudo ejus, et Saraceni et Christiani pariter fidei in
                    iniquitatem pro merito contulerunt, ut et mari et terra iniquitas hominum
                    prematur.</p>
                <p><!--[103d]-->Circa igitur hæc tempora Danubius subito irrupit et multos fines
                    terrarum extinxit, homines et jumenta et alia terrarum volatilia. Redeunte demum
                    Danubio in alveum suum exierunt de terra culices, et vastaverunt agros et vineas
                    et arbusta, et depopulaverunt universam terram. Irruperunt igitur porci et
                    aliquæ aliæ bestiæ, et irruerunt in culices devorantes eas, et ingrassati sunt
                    vehementer, et multi mortui sunt. Sagenati vero porci, mortui et occisi:</p>
            </div>
            <div>
                <p><!--[104]-->homines edentes cibum, passim mortui sunt. Dux autem Austriæ sequente
                    die nativitatis, ascenso equo, accurrens ad ludum populi contrusus est equo, et
                    illisus est graviter, fracta tibia sua, et irruente majori malo, crus totum
                    fecit abscidere, et tertia die mortuus est. Fuerunt autem in obsides Ricardi
                    regis quos archiepiscopus Sanctiburgiensis multa instantia et probitate
                    liberavit.</p>
            </div>
        </body>
    </text>
</TEI>